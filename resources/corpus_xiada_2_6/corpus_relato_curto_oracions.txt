Pero aínda tivo valor de razoar que non se negaría a ela, de terse realmente producido.
Había ben tempo que non ignoraba que ela era quen de escoita-las palabras de amor todas, completamente allea ó seu significado, concentrada tan só en admiti-la entrada no seu corpo das sensacións precisas pra poder facer posible o acceso carnal del, pero negada a calquera outra evidencia que non fose esa.
Ela era quen de se predispor ó gozo dun xeito mecánico, e mesmo compracente e cheo de competencia, que lle permitira a el eliminar por esa vía tensións que ela sospeitaba terapéutica e necesaria e mesmo imprescindiblemente eliminables.
Por iso non se negaría, había que aproveitalas todas.
Era abril.
O cuco xa había tempo que cantara mentres arrandeaba o rabo e destacaba a gorxa cun engolamento que, se non fose tenro, semellaría cómico;
a frouma amolecía calquera outro son que non viñese por si propio a se deitar nela, mesmo o do asubío dos merlos, mesmo o dos automóbiles que de certo andarían a pasar por algún lugar veciño, pero invisible.
Calquera son que viñese, de preto ou de lonxe, a se deitar naquela soidade estaba predisposto á molicie, a se esvaer solermiñamente pousado no humus vexetal no que todo xermina e pode e debe ser continuado.
Botoulle a man ás gafas e quitoullas cun aceno entre desaforado e inútil;
pero volveullas calzar, con xesto tamén involuntario, ó axexa-los ollos fóra do seu sitio, extraviados, e un velaíño cuspe pingándolle polo rebique do tremecente beizo; agora algo cianótico.
Aquilo ía de veras.
Recordou todo isto xusto antes de se erguer pra poder seguir berrando e, sen deixar de facelo, pensou en ir dar outra voltiña máis, esta vez ela soa, polo camposanto adiante;
por se realmente había lauda tal e a atopaba ela e podía confirmar así o porqué daquel xacente corpo, pousado ós seus pés, alleo ó que non fosen os seus propios estremecementos, ás súas propias e pequenas convulsións, semellantes ás das ancas dos bois cando queren arreda-los tabaos que, pousados solermiñamente nelas, avisan ou causan un perigo doroso e punxente coma poucos.
Axiña estableceu un ritmo sincrónico entre as badaladas e os movementos do seu corpo e, cando se abandonou a eles, mesmo chegou a sentir pracer na execución dos movementos.
Non pensaba, simplemente sentía, e, pouco a pouco, a súa actitude comezou a ser ritual, sen chegar a ser frenética.
Algunha razón ten que existir pra que calquera ritmo monocorde, calquera repetitivo e acompasado son que o corpo practique ou reciba, que emita ou acepte, acabe por excita-los sentidos ou por enervalos, sen que nunca consinta en permanecer alleo a eles.
O ritmo ó que todo se somete e ó que todos estamos sometidos; o abalo e o devalo do mar; as luacións; o orto e mailo ocaso das estrelas todas, o dos planetas todos, de tódolos astros; o ritmo cósmico que nos ensume cando somos conscientes del e nos pode facer chegar á anguria enervante ou levarnos ó compulsivo frenesí que nos axite ata a tolemia.
Así o ritmo das badaladas, así o movemento do corpo da muller sometida polo medo e a soidade, pola anguria e polo medo, e a todos eles tres abandonada.
Primeiro foi todo silencio.
Mantívose nel un tempo longo e sen aínda se repoñer del, sen pensalo moito, foi e dixo:
_Pero ti non ves que, se eu quero, podo voar.
E volveu sumirse na mudez ata que se puido recrear nela a gusto.
De alí a un pouco, pregou o cello e fitouna.
Ela estaba tranquila, acaso mesmo allea ás súas silentes maquinacións.
Mirouna e remirouna con calma, deleitándose na contemplación máis que na imaxe contemplada, ata que se decatou de que todo aquel seu aviso era ben pouco máis que un despropósito.
Encolleu entón os ombreiros, premeu os cóbados contra a cintura, abriu as palmas das mans ó tempo de arredalas do corpo e insinuou un sorriso lene co que reclama-la atención dela, aínda tan distante que semellaba lonxe ou morta, en todo caso, allea.
Avisou de novo, maquinalmente, sen que nesta oportunidade as palabras saísen dos seus beizos, senón que flotaron no aire que abranguían os seus ollos, pairando enriba deles unha vez recén alí agromaron, chegadas que foron dende o fondo dos seus pensamentos máis escuros;
dende alá do fondo de onde, sen saber como, fluíran ata os seus ollos, ben máis dispostos a ser veraces do que puidese se-la súa boca, saíndo disparadas a través deles coma mensaxes de imposible concreción e ignoto destinatario.
Logo distendeu as mans e abriunas unha e outra vez, abaneounas arriba e abaixo, sacudíndoas, facéndoas xirar a partir dos eixos dos seus pulsos, avivecendo con elas medio en broma, medio en serio, quitándolle importancia ós feitos, xogando coas palmas voltas cara enriba e movéndoas a partir dos artellos doridos, os dedos coma garfos, as concas por fin cheas de impotencia, o sorriso petrificado nos seus beizos e a ollada algo perdida.
_¡Pero ti non ves...!
No comezo do despegue os ollos dela semelláronlle aínda máis fermosos, acaso porque á fin puido sabelos máis próximos, menos distantes.
En realidade o que estaba a suceder era que se lle foran abrindo, abrindo e abrindo segundo il fora elevándose, sen que se puidese saber se era cousa do gozo ou da sorpresa, do medo ou do terror, do pánico ou da envexa o que se agachaba tras da súa insólita desmesura.
El pensou o millor de todo, o que máis lle conviña, e decidiu que, por fin, estaban abríndose cheos de amor e de admiración por el, que se arredaba voando de costas coma un intrépido saltador de altura, modalidade Fosbury.
Decidiu que á fin estaban cheos de amor e suspirou feliz.
Aquel seu suspiro supúxolle unha acusada inflexión da súa traxectoria que pasou así a se-lo exacto debuxo dunha hipérbole; curva que axiña calculou en función do signo da segunda derivada.
Sentiuse feliz.
Se o eixo Oy era a torre da igrexa, _un falar, pero debía selo_, e se el partira do adro, é dicir, do punto (1,0), _outro falar, pero tampouco non debía ser mentira_, o suspiro tivera lugar precisamente no punto (2,1), _outro falar máis, pero xa imos vendo que cousa máis certa son tódolos falares_, co que xa levaba tres;
así que dende el, que era xustamente o punto de inflexión, continuaría a voar ata o (3,2) e dende alí e a forza de suspiros, emitidos ó longo de alabeados e sincrónicos compases, que tal é como decote se desenvolve a vida, iríase achegando ata onde se tiña que achegar en instante tan preciso coma aquel: á igrexa, meu amigo, xustamente á igrexa;
non fose se-lo demo que se evidenciara a razón que agora se lle nega a Newton e a forza coa que se atraen dous corpos no espacio, neste caso o del e mailo da Terra da que se desapegara non había a penas nada, fose efectiva e directamente proporcional ó producto das súas masas ó tempo que inversamente proporcional ó cadrado da distancia que nese instante os separase _xa considerable nese punto, por certo, cousa duns vintedous metros existentes, máis ou menos, entre el e mailo chan; trinta e seis, arriba ou abaixo, máis ben abaixo, os habidos entre el e o pé da torre; entre el e o pé da barroca espadana de fasquía fermosa e diríase que tamén eterna_ multiplicado todo iso por unha constante tal que a aceleración da gravidade, g = 9'8 m/seg., xustamente.
En vista de todo iso decidiu establecer unha traxectoria de aproximación ó amoroso seo eclesiástico, idealmente representado naquela arquitectura barroca e campesiña, tan proclive a ser xenerosamente ofrecida en circunstancias tales coma aquela que el estaba a atravesar nese momento, por outra parte.
Marabillouse así do poder disuadorio dos suspiros, capaces de alterar calquera traxectoria xusto cando menos se pensa, xusto cando se está menos predeterminado a iso.
Con todo pareceulle mentira que unha lene expulsión de aire puidese significar tanto;
ter forza tanta como pra alterar substancialmente un plano de voo que, por moito que fose establecido de xeito instintivo e por moi pouco axustado que estiver ós seus desexos, non deixaba de se relacionar cun proxecto feito e determinado por alguén que nin se sospeitaba que puidese se-lo seu autor, acaso o Gran Arquitecto Universal, que mesmo nin se sospeitaba quen puidese ser, e aínda que o tal o decidise, iso si, dun xeito algo aleatorio e afusquinado de máis, por vía da improvisación máis lamentable e perversa que se poida imaxinar;
dun xeito o máis probable que viciado de orixe pola xenética e abondo contumaz como pra non resultar certo.
Pero tal é a forza do alento nas ocasións que se sinalan, tal o seu empuxe.
_¿Quen guía os suspiros que do ser humano xorden?
¿Quen os salaios que da súa ánima emanan?
¿Quen, eh, quen?
¡Ouh, se se souber!
Pero tal é a forza do amor.
Altera traxectorias, abate proxectos, determina forzas que ninguén sospeita.
¡Ouh, o amor!
E faino todo dun xeito tan levián como sublime e misterioso... que nin deus pode con ela.
E sendo de letras e pasando da representación do plano á do espacio, agora de todo punto imprescindible, ¿como fixera el pra entrar sen sobresaltos nunha hermenéutica tal que aquela que afirmaba o que el xa admitía sen o menor atisbo de dúbida?
Como chegara á pra el, insólita conclusión que de seguida se explicita é algo inexplicable.
_¡Ai, as marabillas da ciencia lingüística!
Voaba, pois, con tódalas consecuencias propias do caso e tamén con todas aqueloutras que a oportunidade requiría;
voaba pracenteira e lentamente;
voaba e facíao nunha postura tan axeitada pra voar como endexamais podería ter il sospeitado.
Voaba feliz e satisfeito.
Voaba.
Noutras tantas décimas xa acordara antes que voaría de costas.
Non era preocupante, estaba afeito a camiñar así pola vida e respecto da realidade, esoutra liña inexistente ou de trazado tamén difícil dabondo.
Vírao na televisión, nas competicións de atletismo, como característico dos planos de voo dos saltadores de altura e sospeitara, non sen motivo, que así non só non lle chorarían os ollos co vento, senón que non lle zoarían as orellas e podería escoitarse a si mesmo.
¿Existe acaso maior pracer?
Ademais, ¿con quen ía poder falar alá enriba?
E aí, ó pé de tal pregunta, fora cando un suspiro a piques estivera de estragalo todo, de derramalo todo polo aire, de aventa-los soños todos, ciscándoos, espallándoos polo etéreo cunha concisión matemática.
Revirou a cabeza prá dereita, botou aire polas ventas do nariz, compensou o desequilibrio na xusta e proporcionada e necesaria medida, ó tempo que estendía o antebrazo esquerdo e soubo que ó chegar á debida altitude podería repousa-lo voo no campanario da igrexa e, dende alí, outea-lo adro, percorre-lo camposanto coa ollada docemente pousada nel e agardar, mentres, a decisión do ánimo precisa pra move-la vontade a un novo voo.
Mentres tal ánimo non se producía, mentres, axexaría calquera outra cousa que o seu afán lle consentise ou lle indicase.
Así o fixo.
Era home de principios.
Dende o alto da espadana da igrexa volveu ollar pra ela.
Todo seguía a ser silencio e temeu estragalo berrándolle dende alí enriba:
_¡Ves como se quero podo voar!
¡¿Velo?!
Non resultou necesario:
ela asentía, pegadiña á terra coma sempre estivera, de lonxe, pequena, lucindo acaso un sorriso doce que, dende tan arriba, tan só se atrevía a adiviñar.
Viáselle abate-la cabeza;
notábaselle ben o que quería dicir e dende aquela xusta distancia calquera entendemento era máis posible do que fora nunca, porque ó nos afastar a distancia difumínao todo e faino dun xeito tan especial que permite ver tan só aquelo que substancialmente un desexa contemplar e, así, de lonxe, o que a penas é indiferencia, tórnase dozura;
o que só acritude pode ser ollado coma indiferencia, e, as olladas máis estantías, antollánsenos coma súplicas dun bico, acaso tamén dun aloumiño, quen sabe se mesmo dunha palabra compasiva, cando non eran máis que despectivas.
Dende alá enriba, pousou el os ollos nas formas do corpo dela e aloumiñouno longamente mentres sorría;
porque os voos traen consigo estes e outros procederes que a proximidade couta e o contacto desvanece.
Así foi como se sentiu el libre e, sen deixar aínda de sorrir, decidiu seguir voando.
Un rumor de badaladas pareceu sobresaltalo no seu repouso, pero debeu ser cousa tan de pouco, quizais algo debido á imaxinación portentosa da que sempre disfrutara, que non se quixo dar por sabido.
No peor dos casos escoitara campás e non sabía onde.
Quedáralle xa pequeno o seu atrastabanado outeiro pois son as grandes decisións as que conturban con maior teimosía o ánimo e as que con maior fortaleza alteran os proxectos máis sólidos, as que máis intrépida e fugazmente son tomadas.
Así deu el por sentado que non é a pequena espadana dunha pequena igrexa campesiña o lugar máis idóneo pra axexar dende el o amplo mundo e os seus dilatados contornos e decidiu volver voar.
Non precisaba xa do eclesiástico repouso e alzou o voo.
Dera, primeiro e descansadamente, dous ou tres voos, algún intrépido chumbaragato e un triple salto mortal pró que nin sequera se lle ocorreu pensar que podería ter precisado rede;
tan dominados tiña xa os suspiros, ou calquera outra expansión do ánimo que puidese alterar substancialmente a traxectoria prefixada.
Revoaba e punto.
Escorábase a unha banda e suspiraba de esguello prá outra.
Facía un picado e fungaba polo nariz pra endereita-lo voo e, no caso máis extremo, buscaba a segunda derivada ou calquera outra infinitesimal ou espelleante entelequia pra arranxa-las cousas ó seu gusto.
Foi a forza de suspiros como chegou e se pousou doce e suavemente na linde da néboa e do diáfano, ese estraño valo.
E fíxoo pra descansar.
No beiril do difuso, na raia que arreda a cordura da tolemia e que algúns definen como angustia, alí mesmo, pousou o lombo e procurou o arrecendo do corpo dela por ver de sumalo ó propio e facer posible un suspiro no que non se lle ocorrera soñar ata aquel preciso instante.
Soñar un arrecendo, traelo deica un mesmo a través dun aire do que se sente amo e o sobrevoa cando quer, pois que a decisión de voar depende tan só da propia vontade de facelo, de nada máis, é algo tan sublime como inoportuno e axiña foi consciente diso.
Por iso renunciou ó desexo e encrequenouse entre dous pregues que facía a nube.
Agora que tiña liberdade de ir e vir, de subir e baixar, debuxando hipérboles ou parábolas, segundo lle viñese en gaña, acordou por fin recobra-la luz;
pero non a das terras ocres e cheas de oliveiras, non, aquelas non;
nin as do mar pechado e azul entre montañas verdes e cheas da luz do centeo ou do dourado trigo, tampouco aquela.
Necesitaba polo contrario unha luz case que ignorada, aquela que é precisa pra soste-lo aire no que un procura o seu sustento, pero, ¿onde estaba?, se eran tan poucos aqueles ós que nunca lles fora negada e menos aínda os que deran razón dela.
Buscou a luz coa teimosía de quen non ten xa ningún outro recurso, pois que a tal semella ser patrimonio tan só dos máis desherdados, daqueles prós que teimar vén sendo a súa única actividade posible e máis precisamente no medio do fracaso, é dicir, sempre.
A forza de fracasos é como se chega a triunfar sobre un mesmo, unicamente sobre un mesmo, o máis cordial inimigo do que un disfruta.
E é nesa victoria enriba da que apousa esa estraña luz da que se fala.
Velaí a forza dos tidos por máis débiles.
Velaí a forza de quen non atopando nin sequera esa luz do xeito que se indica acordou dar volta, virar sobre si mesmo, con forza tal coa que o vento rola, inopinada e bruscamente, dun a outro cuadrante, segundo fórmula relacionada coa aceleración de Coriolis que, por pouco, o agora voante cidadán recorda, pra proveito de si mesmo e pró seu propio colete, que estas cousas é millor calalas.
De boa nos libramos.
_¡Veña, érguete! _dixéralle_, que hoxe non vou traballar.
Ela obedecérao entre medoñenta e divertida, entre sorprendida e resignada ante a noticia que acababa de recibir.
Deixou que saíra el da ducha e logo entrou ela, sabéndose axexada por el coa mesma lascivia de sempre;
pero xa estaba afeita.
Cando abandonou o cuarto de baño xa el tiña disposto un café con leite e torradas, mentres agardaba por ela lendo o xornal.
O día anterior fora duro en exceso.
Contáralle pola noitiña ben entrada, ó chegar á casa derrotado, que se sentir ridículo durante máis tempo do aconsellado e nun mesmo espacio de oito horas de tempo laboral, era moito máis fatigoso que traballar arreo e inmisericordemente durante todas elas.
Volveullo repetir mentres ela sentaba á mesa e se dispuña a untar de marmelada unha das dúas torradas que el lle fixera.
Pero tampouco non lle explicou nada acerca dos motivos da súa canseira, das razóns do seu ridículo, do terrible do espacio de tempo transcorrido de xeito tan espantoso e patético.
En calquera caso ela escoitárao todo en silencio.
E el xa o sabía tamén.
Nun principio ela inquiriríalle, chegada a tal ocasión, o porqué daquelas confidencias feitas a destempo, pero non teimaría moito;
optara había tempo por non volver facer nunca tal cousa, aínda que ritualmente caese na contradicción ó manifestar unha e outra vez a súa pretensión de sabelo todo e malia estar convencida de antemán de que só había servir pra lle dar azos a el de que seguise coas súas pormenorizadas descricións, cheas de retórica, que nada lle aclaraban e si a aburrían moito.
¿Por que o facía?
¡Ouh, se o soubese!
Posiblemente pra enche-lo baleiro existente xa entre os dous, aquel silencio.
Adoito acontecía o mesmo:
cando ela preguntaba, encollía el os ombreiros e gardaba un silencio que por longo resultaba oprobioso.
Duraba ata que ela deixaba transluci-la súa incomodidade, o seu fastío e mesmo a aceptación daquel silencio cheo de ignominia, que a ela tanto a conturbaba;
e entón, el, quizais tan só por contrariala, sentíase con forzas pra seguir falando de si mesmo, dos seus sentimentos, do seu desamparo, nunca do mundo, nunca da vida, nunca de nada tanxible e mensurable.
Nun principio desacougábaa o seu propio malhumor e entón tornábase áspera, irta como nunca nas veces precedentes chegara a sospeitarse;
tan recén nacido sabía sempre ese sentimento, tan anovado e tan forte.
Pero co tempo foise serenando e afacendo a unha nova sensación, a do incipiente gozo, e, cando a ocasión así o requiría, illábase ensimesmándose en soños que tiñan que ver co corazón e as súas ledicias, co amor e as súas aventuras e tamén coa desesperación física que lle causaba aquela imaxe que tanto a conturbaba.
Todo sometido a un ritmo, a unha periodicidade, a unha cósmica secuencia que o ser humano necesita, e establece sen se decatar diso, pra que lle sexa posible todo sometemento á norma que rexe ese comportamento colectivo, plural e harmonioso, do que os comportamentos individuais son tan só un pálido reflexo, unha lóxica e só excepcionalmente impredicible consecuencia.
Percorreu el afusquinadamente os lugares, entrou no bar pretendendo ser recoñecido, interrogou ós propietarios, urxiunos a dar respostas que non tiñan.
_¡Ouh, si, é certo... pero haille moitos anos diso, trinta ou corenta, coma pouco, quen sabe se máis!
Dicían antes de poñer cara de que si, de que se acordaban, pero ela ben vía que non e mesmo se recreaba niso, mesmo se aledaba e sentía satisfeita de que así ocorrese.
Pero el seguía sendo adicto á teimuda negación da evidencia.
Ollaba beatificamente prós seus circunstanciais interlocutores e acenaba coa cabeza abaneándoa de xeito afirmativo coma se estivesen a lle da-la benvida e facendo flores da memoria do pai veterinario; cando o que estaban era sendo corteses con quen intuían superior e non ousaban mandar a millor sitio por ver de amolar a outros.
Entón ela puido ollalo con maior sinceridade, máis aberta e francamente, porque se decatou da nula memoria que tiñan os paisanos daquel vello estúpido e borracho que durante uns poucos anos aínda exercera con ela o seu triste papel de sogro.
E iso reconfortouna.
O pai daquel parvo non deixara nin memoria.
Así debe ser todo.
Unha pequena suma de pequenos e fuxidíos momentos é a que permite globaliza-la existencia enteira.
Sensacións que permanecen, durmidas ou espertas, dentro nosa son, ó final, tan poucas no seu sumatorio que poden ser recollidas nunha presa de palabras, é dicir, nuns poucos sentimentos, inútiles e sempre escasos pra intentar describir enteiramente nada.
Eles son, os sentimentos, os que determinan procederes que semellan escuros ata que, precisamente ese alento que os move, ou que mesmo son as palabras, bota a rolar ós ventos que fan xira-las historias persoais; incluso aquelas das que ninguén ha gardar memoria.
Saber isto e aceptalo sen resignación, nin melancolía, tampouco non aceptalo con euforia ou satisfacción, pode significa-lo comezo da liberdade.
Así que agardou por el pacientemente, mentres o vía teimar nos seus intentos de ser identificado.
Subiron de novo ó coche e trasladáronse a unha aldeíña veciña uns tres quilómetros, acaso menos.
Pararon nunha tenda na que el si foi recoñecido logo de ter preguntado se alguén sabía onde estaba a Casa de Adara e de seguida percorreron a pé o camiño asfaltado que constituía a rúa principal da aldea e levaba deica a mansión a penas semioculta por unha curva lene e uns bidueiros altos.
Pero non chegaron ata ela.
Pasaron por riba da pontella que salvaba o regueiro onde a xente ía a que abeberase a facenda antes de a levar prá corte e subiron un relanzo que hai logo dela pra entrar nunha eira aberta na que, nunha das súas bandas, estaba a vella escola que a el o encheu de recordos tantos.
Estaba abandonada, como tamén o estiveran os recordos ata entón.
A ela fíxolle gracia e, cando el lle colleu a man, aceptouno e camiñaron xuntos.
Ó outea-la torre da igrexa, a fermosa espadana barroca, confesoulle el que de neno soñara con se botar a voar dende ela pairando de seguida por riba do valiño doce que, dende aquel outeiro, se deixaba ir devalando coma un murmurio tan lene era a súa aba, tan doce a caeira toda.
Abriu el os ollos desmesuradamente, pousándoos con extremada dureza nos dela, fixando neles a ollada coma se a espetase, e deixouse caír logo dondamente enriba da frouma, coma se fose un paxariño que, esgotado, repousa o voo enriba de calquera ponla ó saber chegada a hora do solpor, abatendo delicadamente as ás antes de se someter á veciña escuridade.
E así mesmo foi que abriu as palmas das mans como podería abri-lo paxariño as ás, por ver de non se mancar na caída ou se protexer dela.
Pero ela non lle fixo caso ningún.
Permaneceu imperturbable e allea e limitouse a observalo mentres percorría o curto treito que vai da verticalidade do bípedo á súa horizontalidade, ese curto voo.
Logo foi bate-las campás, pero entón xa sabía que el morrera e sentíase profundamente agradecida.
Algún que outro ocioso turista arredábase ás veces da autoestrada coa teima de coñece-lo vello casco cidadán e entretíñase logo nalgunha cafetería, uns minutos tan só, pra marchar axiña e acaso xa non regresar nunca.
Alporizárao quizais o casco novo da pequena urbe, unha desgracia; todo el de casas de alturas tan enormes coma disímiles e arbitrarias, amalgamadas todas elas ó longo dunha chea de rúas estreitas, curtas e apuradas, mesmo disparatadas e feas.
O resto, un río amargo que, algún día fora fermoso.
Chegada á Alameda, chantárase no seu máis apartado extremo, sobre dun banco de pedra, baixo a luz velaíña dos pradairos, e puidera axexa-lo mar azul, o ceo rosa, a aquela hora xa serodia.
O monte ardía.
Ardían os montes máis veciños.
Comezara o seu inconsciente exercicio logo daquelas primeiras, acedas críticas que a sinalaran pouco menos que coma un becho;
recordou envolvida na inante e escasa nitidez crepuscular do serán que xa se ía.
Ela, que decote exercera a benevolencia, vírase convertida nun ser desprezable e mesquiño, insultable.
Ó longo de toda a súa vida pelexara por conseguir que a xente a quixese e a ese obxectivo entregara o que de sempre tivera polo millor de si mesma.
A ese e mais tamén ó de acadar que os demais precisasen dela.
Pero a partir de entón, a partir daqueles instantes tristes e ata agora mesmo, fora decatándose manifesta e palmarmente de que a súa loita resultara inútil, cando non inxenua e algo entolecida.
Comprendeu que xeraba odio, alá onde ela procuraba amor, acaso tamén protección que ofrecer, sen dúbida que orde e concerto cos que agasallar e someter ós que a rodeaban e dicían sentirse afectados no seu necesario equilibrio, quen sabe se por causa da inseguridade na que ela mesma se movía.
E fora tamén caíndo na conta de que, a cambio, se debía contentar con recibir tan só indiferencia, ese limbo no que adoito habita a ignorancia.
Fora así como comezara todo.
Nunca acadara o seu propósito e, á fin, a indiferencia pasara a habitar non moi lonxe dela.
Así llo parecera no momento triste de recordalo, como estivera a facer ata agora, ou como adoitara facer de vez en cando.
A esa hora o sol deixábase ver dominando xa o limitado horizonte, pousado no seu centro, próximo a facelo enriba da auga do mar que, contemplada dende a Alameda, semellaba choída e triste naquel instante xusto no que o astro devalaba sobre ela pra se afundir no medio dunha luz refulxente e rubia, violeta quizais, ou azul, ou malva;
que ás veces as nubes quedan tan tinxidas que ninguén sabe como son;
e así tamén o aire que as rodea.
O que lle producira a hipertensión a Santi, aquel acaloramento, dixera a xente, non foran as calorías e maila cafeína acumuladas fóra das horas de traballo, na hora do café, ou logo máis tarde, unha vez que xa ceara;
pois de xeito afortunado tomaba o almorzo na casa, que a horas tan temperás aínda estaba o bar pechado.
"¿Non si, Santi, cariño?".
"¡Si, miña pombiña!".
E de aí o correr e os matutinos agobios:
Tomaba o almorzo na casa e o reflexo gastroenterocólico producíaselle axiña, cando aínda o bar non abrira de todo as portas.
E Santi corría cara ó banco.
Un bo día a dirección, a instancias e rogos de papá, procedera ó traslado, a aquela transacción estraña, desprazándoo á pequena cidade da Alameda.
Alí estaban.
A cambio alguén se fora dela cara ó arredado país dos garavanzos.
Ela agora recordaba e de novo camiñaba.
Por enriba do mar facíao o fume dos montes incendiados.
Hoxe o descubrira.
Unha alma cándida, unha persoa amiga, unha voz telefónica e allea, unha voz apagada, advertíraa das malas entrañas que en ocasións se agachan embaixo do pelello da vida.
E un odio morno, aquel odio que fora inzando insensible e lento mentres Santi fora medrando ó ancho e con mansidume, asentara á fin a súa raigame logo de tela ido espallando polo seu organismo enteiro, abranguéndoo, ocupándoo todo mentres medraba silandeiro.
A alma cándida e inxenua, dende o outro lado do teléfono, fóralle instilando as noticias.
Santi era un porco.
Engordara a forza de percebes e ensaimadas, a forza de inxerir productos da terra, o bon viño, os garavanzos, os pasteis e outras festas que se procuraba ás agachadas, segundo baixaba a defecar á oficina, ausentándose de acordo con actividade concreta e autorización precisa pró que tiña terminantemente prohibido realizar na casa.
Fora niso no que empregara os seus desfalcos, as pequenas distraccións aquelas.
Santi, o porco, engulira nécoras e cecina, xamón, chourizo e cangrexos de río, algunha becacina, lebres e coellos, en fin, unhas ledicias tras doutras, as que se foi permitindo o galeguiño ata que lle chegou o traslado a forza de chegar ó seu fogar desencaixado.
Pegara a saloucar no medio e medio do silencio do serán.
Dende que chegaran, Santi volvera a adelgazar e ela atribuírallo ó exercicio físico realizado gracias á súa renovada afección á piragua, a súa querencia a percorrer nela o río que fora fermoso e devira amargo.
Ela, a inxenua ardorosa, a intransixente protectora.
Mentres ela saloucara, o silencio fixérase amo da casa e o lume dos montes espaventara as andoriñas e os seus chíos máis serodios.
Sentiu que o odio renacía e logrou sometelo.
Logo foise arredando da habitación matrimonial sen saber cara a onde ir.
O xornal, esparexido polo chan semellaba o resto dunha loita estraña.
Paseou polo piso adiante ata que algo a alertou, obrigándoa a abri-la porta do cuarto de baño.
Cheiraba que fedía.
Santi atrevérase a defecar na casa e fixérao dun xeito que puido comprobar non só insólito senón tamén desmesurado.
E recordouno, entón, tal e como o vira había a penas nada, uns instantes breves, estarricado todo ó longo do leito, plácido e sereno, mesmo fermoso, ó parecer alleo por completo á chamada telefónica.
E comezou a comprender a penas.
Achegouse de novo ó cuarto de aseo.
Efectivamente, Santi nin sequera tirara da cadea.
Cando se decatou diso ó se achegar á cunca, envolveita na fedorenta atmosfera que tanto reprobaba, puido contempla-la deposición enorme e soubo, naquel xusto instante, que o perdera todo, definitiva e irremediablemente, todo.
Mesmo comprendeu que a chamada fora realizada por Cristina, a muller de Carlos, o outro bancario trasladado, o da permuta.
Tivo a estraña convicción de que así fora e de que a chamara, sen dúbida ningunha, logo dun maligno acordo e levada aínda non sabía ben de que odio estraño, pero odio á fin e ó cabo;
un odio identificable coma un odio anano e ruín, producto dalgunha avitaminose do corazón, dalgún fungo que pulula polo aire, dalgunha bacteria rara que ó parecer habita dende sempre na pequena cidade da Alameda.
Saíra entón do cuarto de aseo, absorta nos seus pensamentos, camiño da habitación matrimonial.
E só entón, cando chegou a ela, foi consciente de que os seus pasos a levaran ó dormitorio dun xeito non deliberado, mecánico, e de que, tamén dun xeito absolutamente distraído, acababa de tirar da cadea.
Aínda podía escoita-lo balbordo da auga que fluía cara ó mar, polo cano abaixo, coincidindo co que facía a que entraba na cisterna, auga choída e fría.
E baixara á rúa.
Logo chegara ata a Alameda.
Digo isto porque a primeira volta na que eu estiven eiquí foi por cousa de nada, polo valor dunha palla, dunha epopea xuvenil e provinciana que se solucionou do millor xeito posible e na que eu non souben desempeñar á perfección o papel que se me asignou nela.
Daquela adoitaba acudir eu ó retrete provisto de papel de barba e de barriñas de pintura ó pastel, marca Goya;
ás veces, mesmo podía levar comigo acuarelas e pinceis que soía mollar na auga da billa do bidé pra poder utilizalos sobre dun papel que apoiaba enriba dun talliño branco co que acostumaba a xogar ós cabalos sendo ben neno.
Aquel día, coma case que sempre, tamén acudín ó retrete provisto de pasteis Goya, pero sen nada de onde copiar, sen ningunha ocorrencia previa, sen ningunha imaxe a me rondar en espera de ser plasmada enriba do espacio en branco, ese abismo;
acudín sen nada de nada.
Senteime e agardei.
As cousas polo seu pé.
De alí a pouco botei man ó peto traseiro do pantalón, a rentes dos meus talóns naquela moi imaxinable circunstancia, e extraín del a billeteira que me regalara a miña madrasta en ocasión do meu cumpreanos.
Foi algo instintivo, impremeditado.
Abrina e unha estraña fascinación apoderouse de min.
Un fermoso billete de vinte pesos estaba a reclama-la atención do artista que habitaba no meu interior.
Un tanto febrilmente, é certo, pero con gran precisión e exactitude, con puntual realismo, fun reproducindo o billete enriba do papel de barba.
Contornei primeiro os espacios en branco, esfumei logo as gradacións precisas, aquelas que ían do marrón escuro ó castaño claro, pra que os granadinos xardíns do Xeneralife fosen posibles e conformei logo o cranio, ó meu entender dolicocéfalo, de don Manuel de Falla.
Fíxeno cunha perfección que me deixou absorto e feliz, orgulloso da miña obra;
toda ela cun resultado tan crible, mesmo tan fermoso, que me animei a facer outros dous billetes máis do mesmo importe e por idéntico procedemento.
O segundo dos billetes pasouno Fernando, un amigo, no bar do parque de verao do Casino, a cambio dunha máis prosaica e alimenticia, aínda que algo frugal, ración de riles de vitela ó xerez.
Quen pasou polo Cárcere Provincial fun eu.
Habitei nel quince días durante os que aprendín algunha das maiores maldades que coñezo.
Ó final os bos oficios do meu pai, o feito da miña menoridade penal, tamén o de ser de familia coñecida, a inexistencia de ánimo de lucro, que sei eu, un cadro dos meus que houbo que lle regalar ó xuíz e tamén os tres billetes falsos que quedaron no seu poder que, tamén é casualidade, o moi cabrón resultou ser coleccionista de papel moeda falsificado, todo axudou a que non me caísen nove anos e un día de presidio, que seica neste tipo de lideiras o que se penaliza é o feito, non a cantidade, nin a calidade da falsificación e tanto ten que sexa un que un cento, que estea millor ou peor feito, así que xa o saben.
Houbo un día un desgraciado suceso que moito me absterei de relatar, pero que requiriu a presencia do xuíz e maila do meu pai que se fixo acompañar, unha vez máis, por min.
A circunstancia en absoluto grata provocoulle ó xuíz un esvaemento e a min un afán raro, que ó velo inconsciente, esmacelado e falto de forzas, sentín unhas irreprimibles gañas de lle devolve-lo sentido, mesmo o común, a forza de labazadas e me apliquei a eso con moita máis forza e contundencia, con moita maior afouteza, das consideradas prudentes e mesmo con moita máis dedicación da requirida.
Tiven, aínda por riba, a moi mala sorte de me acordar da súa excelsa naiciña de xeito minucioso e de expresa-los meus recordos todos relacionándoos cos antecedentes propios, que xa obran en coñecemento dos lectores deste escrito, e que non deixaban de facer pormenorizadas referencias a algúns dos seus axudantes, desgraciadamente alí presentes na ocasión maldita que sinalo;
eles foron os principais responsables de que me trouxeran eiquí pola primeira volta.
Debo recoñecer que se ben foi o meu pai, os seus bos oficios, o seu bo nome, quen me sacou do cárcere, gracias a unhas cousas e outras, foi el, mesmamente, quen, gracias tamén a unhas cousas e outras, decidiu o meu ingreso no manicomio, todo con tal de me evita-lo cárcere e como mal menor, entendeu el, pobriño.
Así sucedeu a primeira vez que, nesta segunda, a decisión final de vir xa ma debo a min mesmo, tomeina eu;
pero a primeira e con ela o segundo gran cambio de orientación que lle dei á miña vida, débolla a el.
Por iso me convertín en todo un personaxe, sonado, mimado e consentido durante o mes e medio de internamento do que disfrutei unha vez que, pra me librar do outro internamento, o meu pai me trouxo eiquí.
¡Ouh, que tempos!
Moito cariño cheguei a collerlle a algúns destes toliños, boa xente case que toda ela; atravesados e ruíns algúns, os menos; inxenuos a maioría; perversos ou felices; en fin, tolos; seres sagrados, intanxibles e como aéreos ou rodeados de auras imperceptibles prós ollos do común dos mortais.
Gustavo quedou ollando pra min pampo de todo coma se en vez de ser eu fose, definitivamente, San Francisco de Asís quen se lle estivese aparecendo.
Levaba anos afirmando que tal cousa lle sucedía adoito sen que ninguén llo crera e malia que el reclamase na súa axuda a comprensión dos Santos Padres.
Pero agora semellaba ser distinto.
Extasiado, ollaba pra min coa boca aberta e sen emitir son ningún.
Mantivemos, entón, unha curta conversa:
_¿Batícheslle de novo ó xuíz e matáchelo, ou que?
Rin polo baixo e contesteille axiña:
_¡Non, ca!
Agora veño de médico, veño curarvos.
Cando xa eu empezaba a barallar posibles e precisos diagnósticos, concisas terapias pra aquel abraio pouco menos que catatónico, Gustavo reaccionou:
_¡Carallo, como vén este! _dixo.
_¡Estáa peor caaa nuuuuncaaa!
¡Vén toliiiiño de tooooooooodo!
¡O Carlitos debeu mata-lo xuíz e agora cre que é médico de toooooloooos!
¡Como vén este, mi maaadriñaaaa!
¡Aaaaai, Deuuuusss, como vén eeeeeste!
¡Saíííde!
¡Saíííde que cre que é médico, vinde miralo!
Chegaban onda min cos ollos cargados de complicidade ou co rebique dos beizos rebentando de ironía, dándome a entender que por eles que non fora, que aceptaban a miña nova teima coa mesma benevolencia que o facían coas propias e co resto das alleas, coas de todos e cada un deles, por xunto e por separado, a eito e a colleito;
era entrañable velos chegar ata a miña altura, achegarme as súas mans, inclinar ou non a cabeza e dicirme:
_Doutor, élle un pracer.
_Doutor, dóeme a ánima.
Xa case que ó final de todo, ó fondo do corredor, gardando a súa vez escrupulosa e respectuosamente, crin ollar unha cara coñecida, pero non caín na conta de quen podería se-lo seu dono, a quen podería pertencer.
Tiven que chegar rentes dela e vela de preto pra recoñece-la faciana do xuíz, do mesmo xuíz do que a intervención do meu pai me librara de ter caído enteiramente nas súas mans, unha das cales se está a achegar agora co obxecto de poder estreitarse coa que eu lle acado ó tempo que con moitos aires de triunfo, a fronte ergueita e a expresión chea de soberbia, aquela cara se ergue contra a miña pra que a súa boca me saúde:
_Edmond d'Ory, o maior e millor falsificador de cadros da historia... élle un pracer poder saudalo, doutor.
Dende a galería de adiante, porque tamén había a galería de atrás, podiamos contempla-lo tren canto quixeramos.
De feito puxerámoslles nomes propios ás locomotoras de manobra e tamén a aqueloutras grandes que viñan de Vigo ou da Coruña turrando dos trens de viaxeiros.
Eran estas, grandes e veloces, as que atronaban o espacio enteiro co estrondo que montaban;
porque as máquinas dos trens de mercadorías eran máis baixotas e lentas, sospeito que máis potentes.
A todas lles tiñamos nomes e case que nunca fallabámo-la hora de chegada de cada unha delas, pois adoito cumprían os mesmos horarios.
Mesmo a vida da casa se regulaba polo asubío das máquinas de vapor segundo estas entraban na estación.
_Chegou o das doce.
Advertía alguén e xa sabiamos, máis ou menos, cuarto de hora arriba, dez minutos abaixo, cal era a hora na que viviamos.
Digo máis ou menos e digo ben, porque así era, pero non importaba;
daquela o tempo era moito máis elástico ca hoxe e o ser humano non padecía aínda tanto do proído cronométrico, dese comechón que proe na cerna de nós mesmos e tanto nos desacouga e nos obriga.
Os da primeira hora da mañá adoitaban ser menos impuntuais e avisaban con maior precisión da hora de se erguer do leito.
Meu irmao e mais eu durmiamos na parte de adiante da casa e o despertador era un luxo que se permitían tan só os nosos pais, acaso por durmir nun cuarto que daba á galería de atrás.
Espertaban mellor os que entraban de Vigo e ían prá Coruña que os que viñan da Coruña e saían pra Vigo.
Facían moito máis estrondo.
E ás veces odiábalos.
Meu pai nunca nos contou os argumentos, o que el facía era contarnos historias de súa nenez allaricense, da súa vida de home adulto que sempre semellaba terse detido ó chegar o ano trinta e seis.
Contaba moi ben e era un gran narrador.
Tan bo era que tanto o meu irmao coma eu mesmo chegamos a integrar na nosa personalidade as aventuras do noso pai ata facelas propias.
Aínda é hoxe o día en que nos podemos preguntar coma se tal cousa:
Ningún dos dous nos contou demasiadas veces os contos que lles contan a case que tódolos nenos, o de Carapuchiña vermella e outros semellantes.
Cando lle reclamabamos á nosa nai que nos contara os mesmos contos que lles contaban ós demais e dos que nós sabiamos pola escola, ela non se resignaba nunca a non cambia-los argumentos e a dotalos doutros finais máis acordes coa súa sensibilidade.
E nós aprendemos que as cousas son segundo un as ve, á parte de como poidan ser pola súa conta e tamén por conta dos demais que teñen ollos coma nós e, coma nós opinións propias.
E mentres nos narraba todo o que nos fixo como somos, o tren marcaba o paso do tempo, dende alá embaixo nas vías da estación de Pontevedra.
O mundo ía e viña por de diante nosa, mentres nós aprendiamos historias e non escoitabamos contos ningúns coma case que todo o resto dos rapaces.
Quizais por iso o outro día, reclamei do meu irmán a memoria que a el lle é propia pra ver de comparala coa miña:
_Oes, neno, ¿a nós de cativos non nos contaban contos, non si?
_Non.
E por iso eu non lles contei xamais un conto ós teus sobriños.
_Pero poderíaslles contar como era Pontevedra, como a nenez que disfrutamos, como o Allariz que aínda temos na memoria.
E é que a vida, a memoria, as historias que as nutren e sosteñen, son coma un tren que pasa, un longo e lento tren de mercadorías, con vagóns cheos a rebentar e vagóns baleiros totalmente, que haberá que empezar a encher pra logo podelos descargar nas máis diversas e insospeitadas estacións ou ó longo dos percorridos máis insólitos;
mentres o tren non deixa de avanzar e un vai ciscando vultos todo ó longo da vía, alixeirando carga.
Pois así a propia historia, así a memoria.
Hai rapaces que ollan as manobras dende algunha xanela á que teñan a sorte de poderse asomar tódolos días.
Hai rapaces que xa van no tren.
E todos eles levan os seus fardeis de historias, de marabillosos contos, ou repletas xa as súas caixas das memorias.
Así talmente as historias da nenez, así os contos de fadas e as historias que apousan nesas caixas prodixiosas.
Por iso todas estas longas e algo embarulladas liñas están escritas tan só co ánimo de dar conta desta última afirmación.
E están dirixidas a todos aqueles rapaces que, coma nós, endexamais escoitaron contos de nenos cando seica lles era o tempo de escoitalos, se é que ese preciso tempo existe, se é que necesariamente debe existir, cousa que meu irmán e mais eu tan seriamente dubidamos; e se é que non pode ser substituído polo tempo no que se escoitan as historias todas e que, quen firma, sospeita un tempo moito máis avido a nós; a todos nós, que somos un pobo que non contamos cunha historia colectiva que estea escrita e precisamos de escoitar aqueloutras, máis individualizadas e transmitidas oralmente, que nos dean noticia de quen somos e nos conformen a memoria necesaria e imprescindible.
Estas liñas están escritas para eles, pra que, cando medren e como nós poidan botar en falla as palabras necesarias pra lles contar contos fermosos ós seus fillos, non sufran por iso e saiban que poden en cambio contárlle-las historias todas que eles saben, as historias que veñen de alá do fondo gris do tempo, coma un río; ou coma un tren, porque son realmente o río vivificante e o tren solemne da memoria.
Un á par do outro.
Están escritas pra eles, pra que saiban que quizais por iso sexamos nós, o dos galegos, un pobo que medra cheo de historias e algo desconfiado de máis no intre de ter que escoitar un conto e non poñamos fe ningunha nel no momento de contalo.
Quizais por iso mesmo eu non sabería hoxe escribir conto ningún e tería que facer esta confesión de parte.
Os que seguen son contos que nunca lle contaría a unha filla miña e que coido han ler nalgún momento das súas vidas.
Son contos pra ler no tren, no avión ou no barco; contos pra ler viaxando, é dicir, vivindo.
Por iso hai neles desprazamentos varios e imaxinacións diversas, porque vivir é iso:
soñarse a si mesmo, sabendo que a realidade existe porque nós existimos;
saberse a si mesmo, non ignorando que a realidade desaparecerá con nós e que non hai diferencia ningunha entre o que soñamos e o que ¿realmente? vivimos.
Por iso é falso que os escritores sexamos máis imaxinativos có resto da xente, somos máis "vividores", vivimos máis ca eles porque ningunha realidade nos pode resultar allea.
¿Que era pra el a coletiña que tanto o conturbaba?
¿Unha contención ou un desbordamento do ánimo?
Tiña días.
As decisións dos homes están suxeitas a valoracións de toda caste.
A barba dunha semana, pode determinar unha intervención sonada no medio dunha asemblea de estudiantes ó tempo que tamén pode estragar unha declaración de amor que podería se-la definitiva.
Ou viceversa.
A asemblea podería ser estragada por calquera que, sequera minimamente, recordase ós concurrentes os axitados días de xullo do cincuenta e nove, daquela cando a barba tiña un valor emblemático, e malia que el non a levara, ou precisamente por iso;
pero polo contrario, aquel mesmo hálito romántico ben utilizado e por moi incipiente que fose, podería envolve-los soños dunha moza e encamiñala ó Malecón no intre de te-la lúa máis fermosa, acaso a de xaneiro, pousada sobre del e mais do mar que ata el se achega.
A coletiña condicionárao a el, sen que aínda soubese a cerna das razóns que así o determinaron, a non entrar na Embaixada cando os demais o fixeron.
Axexou polos seus arredores, deu voltas e voltas, marchou ó pé do mar, regresou, pero non se decidiu a participar na ocupación.
Tivo dúas ocasións ben claras pra poder facelo, pero non se atreveu.
Deulle por cismar que a coleta o delataría nos momentos cruciais de ter que abandona-la legación diplomática, que sería a súa a imaxe que sairía nas portadas dos xornais, cousa da coleta, claro;
a capilar distinción significaríao coma alguén excéntrico, alguén extravagante e verminoso, un exhibicionista de modos alleos ós comúns que, aínda por riba e pra máis inri, era fillo dun heroe da Revolución e xeneral en activo.
Ou cando menos tal foi o que pensou no xusto momento de comprender que aquela forzosa hospitalidade era producto, máis que dunha postura política, dunha actitude diplomática;
e que a ocupación estaba chamada a concluír co abandono, a concluír coa rendición e quen sabe se coa ignominia.
Baixou da azotea e procurou inutilmente a alguén da comitiva.
Percorreu os fatos de xentes que se amoreaban de novo, expectantes e cansos a aquela hora da madrugada, pero non se atreveu a se arrimar a ningún coa seguridade de que pertencera a el.
Eran moitos os acentos semellantes ó do seu avó que por alí había, moitos centos de avós ós que alí foran por ver ó presidente dunha terra que fora a súa e petáballes aínda na caixa onde se gardan tódalas memorias.
Creu identificar algúns polas roupas que vestían e, cando por fin se decidiu, comprobou que se equivocara e que tan só se trataba de turistas, ávidos coma el mesmo de ve-lo personaxe e de preguntar cousas acerca da illa e a súa opinión sobre aquela visita que non todos aprobaban.
El gardouse moito de dala, de manifestala sequera fose ós seus amigos, reservándose calquera opinión, sen se atrever a expresar ningunha.
Quizais por iso e ante o medo de que, levado da emoción do momento, puidese confiarlla a calquera que se lle acercase cos ollos húmidos de pranto, sen saber a quen podería ter diante, foi polo que se sentiu empuxado a dar volta e a non preguntar máis.
Cando lle deu o sono, soubo que camiñaría tan só ata onde atopase a parada dunha guagua e que alí esperaría, durmindo, a que os primeiros traballadores o espertaran e, medianamente espabilado, puidese regresar á cidade, enorme e desmedida, que el sabía fermosa e vella coma poucas, mesmo na súa decrepitude e abandono.
E agora estaba trousando sen entende-la razón que obrigaba ós demais a permanecer ó seu carón mentres tan soberbia e escatolóxica actuación súa estaba a ter lugar.
¿Acaso estaban tan peneques coma el?
Dubidábao moito.
Ninguén coma el tiña tantos motivos como pra se abandonar ó alcohol.
Ledicia e mágoa, euforia e depresión, encontros e desencontros alternábanse na súa cabeza de xeito afusquinado e pra el abondo elocuente, facéndolle saber que algo botara definitivamente a andar, malia que non soubese ben en que podería consistir e que podería ser;
pero algo botara a andar.
Sospeitaba como, pero tampouco non estaba certo.
Tratábase máis que nada dunha intuición xurdida á par dos vapores etílicos, cousa de pouco fiar, polo tanto;
tampouco non coñecía en que consistía aquel idóneo proceder que lle permitira continua-lo camiño por fin emprendido.
Limitábase a trousar, barritando coma un elefante enfurecido; a preguntarse que faría aquela xente alí, ó seu carón, nos retretes do Floridita, mentres el se ocupaba de botar fóra todos cantos demos se lle atravesaran no estómago.
Comeu algo, pouco, ó tempo que coa boca chea, botando a comida pra unha meixela que se amosaba redondiña e brillante, lle refería á súa nai a noite pasada no aeroporto.
Narroullo todo con gran desgusto e reproche dela, que lle sinalaba non só o mal efecto que facía aquela fazula desmedida, a présa coa que estaba a falar, a excitación que deixaba agromar a gurgullóns do seu ánimo conturbado, as horas de ausencia pra volver saír tan axiña, senón tamén as ideas que ela intuía como motivadoras dun proceder que el, sen dúbida, lle agachaba.
Pero el escoitouna sen asentir tal e como aprendera a facer, por mera observación, dende ben neno.
Entón el recordou o forzado acento do avó no intre de falar en español e sumiuse de novo na lembranza daquela fala vella que o vello emigrante recobraba cando se sabía a soas co neto, alleo ós reproches que pola súa utilización lle poderían face-lo fillo e maila nora.
O anciano aproveitaba tales oportunidades pra expresa-los seus propios reproches á revolución á que servira nos seus momentos máis incertos, a mesma á que lle entregara dous fillos pra que só lle devolvera un deles.
Daquela faláballe en galego pra que ninguén o entendese e, a forza de falarllo, aprendérallo.
¡Ouh, aquel avó testán e nobre, forte e enteiro, capaz de se dobrar, pero non de se romper nunca!
Que a nai o comparara co vello, enchíao de desmedida satisfacción e mal sabía ela do seu disimulado orgullo.
Escoitouna en silencio, ollando pra fóra da ventá mentres tanto, ata que os seus ollos se pousaron na bicicleta chinesa que o seu irmao deixara apoiada nunha parede do patio.
Esperou un tempo que considerou prudencial, ergueuse, deulle o bico á nai, avisou de que levaba a bici e saíu da casa.
II
Cando baixou ó bar o primeiro feixe de xornalistas, el xa tiña no corpo tres ou catro mojitos servidos polo camareiro que fora amigo do seu avó e co que, logo de moitos anos de esforzos, acadara á fin establecer conversas en galego.
Conversas intranscendentes e lacónicas, breves coma bágoas illadas e senlleiras, quen sabe se coma eses golpes que os presos dan cos seus cotobelos nas paredes pra lle avisar ó da cela contigua de que segue vivo e confirmar de paso se o outro tamén o está.
Así eran as súas conversas en galego.
Nada se podía esperar delas.
Nin a confidencia, nin o recordo.
Tan só un "¿estás aí?" e un "¡estou eiquí!".
Pero niso, ou nun breve toc-toc, consiste tantas veces a esperanza, quizais porque sempre sexa indefinible o que se espera.
Sabía que aquel vello, decrépito, continuamente enfurecido e colérico, dono dunha violencia tensa e controlada, que se deixaba translucir en acenos abondo repousados como pra ser de todo certos, podería estourar en calquera momento.
Abondaría pra iso con que se producise o moi improbable caso de que se lle solicitaran rememoracións nas que intervisen o seu país de orixe, os nomes que tiñan as cousas na súa adolescencia, ou as historias que aínda non foran necesariamente esquencidas como pra que non lle mancasen no peito no intre de recobralas.
O vello camareiro odiaba calquera cousa que tivese que ver co pasado e limitábase a deixar transcorre-lo presente, anódino e falto de ningunha outra esperanza.
E el respectaba como podía aquela súa decisión.
Observou como o vello atendía ó grupo de xornalistas, chantados á mesa redonda abeirada ó recuncho de <distinto tipo="outra_lingua">"las cañitas"</distinto>, dirixíndose a eles nun perfecto cubano e mesmo dispensándolles un trato algo displicente de máis coma pra se-lo considerado idóneo nun profesional da hostelería.
Sorriu e seguiu contemplando impasible o cadro que se lle ofrecía.
Unha rapaza noviña preguntoulle ó camareiro se tiña algún colega galego e o vello, sen se inmutar, respondeulle que alí eran todos cubanos e que non, que non coñecía ningún, que o sentía moito, pero que xa non quedaban moitos galegos na illa.
Sen embargo houbo algo que o traizoou e que o delatou ós ollos de quen en Angola pasara tantas horas axexando o comportamento humano e animal, tamén a vexetación fermosa, na que calquera exuberancia era posible, ou a insólita aparencia do ceo ata que, a forza de ollar todo en silencio, quedou convertido nun observador sequera fose de mediana entidade e asisado tino:
o galego que dicía non selo nin saber, nin querer saber deles, permaneceu de pé, acaroado ós xornalistas, escoitándoos falar no seu idioma, simulando un aire ausente; pero cun estraño brillo pousado na súa ollada.
O grupo de xente moza non se recatou nos seus comentarios, alleos todos eles a que puidesen estar sendo comprendidos por aquel vello idiota de chaqueta algo roída de máis e paxarela algo dereitiña de menos.
_¿Seica es de alá?
_Veño de alá.
E un é sempre de onde vén, ás veces, tamén de onde é.
Unha restra de preguntas sucederon á primeira e, ó pouco tempo, cando xa respondera polo miúdo acerca de cando e como aprendera o galego; cando xa lle dera ocasión de deixar ver ben claro quen viña sendo, pero sen aclarar dun xeito excesivo ó que se dedicaba, que as moitas explicacións en nada axudan as máis das veces, segundo lle aprendera o avó e el xa tiña comprobado, era un máis entre os xornalistas desprazados á illa na sinalada oportunidade da visita presidencial de quen gobernaba o país dos devanceiros comúns, no país da historia compartida, que estaba alá tan lonxe, envolto en néboas e choivas tantas que cada unha delas ten establecido o seu nome e sinalado o seu aproveitamento.
Producíronse opinións encontradas, case todos elucubraron nun sentido ou noutro;
pero, cando el acertou a formulalo coma un reto, ela aceptou encantada, aducindo que seis collerían moito millor ca oito nos dous taxis e que como millor se sabe das cidades é percorréndoas a modo, millor andándoas e, de ser posible, sen dúbida ningunha, a bordo dunha bicicleta chinesa;
o que xa é o colmo da felicidade e da velocidade media desexables pra tal e turístico evento.
A el agradoulle a desenvoltura da moza e, ó saír do Havana Libre, collendo a bici prendida do guiador, antes de montar nela, atravesaron andando un par de semáforos e convidouna no Copelia a un xelado de fresa e chocolate.
Montaron na bicicleta.
Primeiro acomodouse ela na barra, en tanto el tiña conta da máquina e ela ría;
logo sentouse el no asento e sen que ela deixara de rir, entre alporizada e feliz, e mentres ela saboreaba o xelado de vagar, el meteu dun bocado o cucurucho na boca e deu a primeira pedalada.
As rúas descendían suavemente cara ó mar e el aproveitou o primeiro pulo, dándoo con tanto tino e boa fortuna que xa case que todo foi ir freando, sen a penas ter que pedalear, mentres endereitaba o seu camiño cara ó Malecón.
Cando entraron, xa os outros medio estaban rematando de xantar.
Producíronse risas e alusións e ela sentiuse na obriga de detalla-lo que vira, relatándoo polo miúdo, satisfeita de poder facelo.
Levaban aínda poucas horas na Habana e xa vira todo aquelo que os demais aínda ignoraban.
Sentáronse á mesa e comeron feixós e porco, beberon a longos grolos cervexa de catorce graos feita na illa e saíron, pletóricos e cheos de razón, dispostos a seguir visitando a Habana Vieja ó tempo que llela amosaban ós demais do grupo, eles os dous á par, xa cómplices e amigos.
O séquito oficial estaría descansando.
Logo da chegada conducírano todo el á residencia oficial do presidente, ubicada nunha das casas de protocolo da zona do Vedado.
Alí se producira a primeira conversa longa entre os dous dignatarios.
Fora un encontro de poder a poder.
O heroe angoleño e esforzado ciclista escoitaba sen pestanexa-lo que do tal e primeiro encontro contaban os xornalistas.
Os dous presidentes eran fillos de galegos e mentres que o que viña de Galicia, pasara anos da súa nenez en Cuba, o que sempre vivira na illa, quería ir na súa vellez visita-lo país das néboas e das choivas doces e mansiñas.
Falaran, como poderían facelo dous galegos no tanto de comeza-lo trato, de comer e de beber e tan só por falar e ver, por así saber quen era o outro, por se tentear e ver ata onde cada un deles podería dar chegado, coñecéndolle a intensidade da voz, o seu volume máximo, aquel que se lle podería consentir como admisible sen demérito da propia dignidade, a súa cadencia, os fuxidíos acenos das cellas, os das mans;
todo por ver cales eran os lindes da esaxeración máxima do outro, os da súa discreción mínima.
Falaron de comer e de beber e houbo xente que pensou que estaban a perde-lo tempo.
Na realidade estábanse a estudiar un ó outro, a se toma-la medida e recoñecerse como poden facelo dous paisanos nunha feira antes de pensar nin sequera en inicia-lo trato.
Conduciunos pola Habana Vella, advertíndoos do mercado negro de dólares, do de puros habanos, explicándolles como puido todo canto sabía do antigo pazo dos capitáns xenerais, hoxe convertido en museo e, logo de visitar La Moderna Poesía a unha hora non enteiramente apropiada, foi cando pegaran a beber daikiris no Floridita, levados da man doutro galego que alí debe seguir rexentándoo, se é que o tempo non causou o definitivo estrago ó que decote acaba por se afacer ou resigna-lo ser humano.
Fóra debía estar próxima a hora do solpor.
Os xornalistas xa case que tan bébedos coma el, malia que fose moito menor a cantidade de alcohol trasfegada por eles ós seus corpos, empezaban a molestarlle con aquela súa teimuda presencia no retrete.
Mentres trousaba impunemente, tiña que escoitar babecadas como a de que alí o alcohol non se subía pois era eliminado pola suor e santas pascuas.
Adoecíao que ela tivera que velo así.
Recordaba o arrecendo do seu perfume caro, malia as interferencias que o cheiro do seu propio vómito causaba nos seus recordos.
Recuperouse axiña e sacouna de alí á présa.
Levouna dar unha volta pola praciña na que está o Floridita e atreveuse a collela da man mentres camiñaban;
fíxoo coa desculpa de que así podería espabilar moito antes;
unha desculpa tan parva que lle valeu coma se fora boa, máis, se acaso, e que fixo sorrir á moza.
Xa non a soltaría.
Cando se reintegraron ó eufórico e feliz grupo de xornalistas galegos e acordou que millor sería regresar ó hotel pra que todos puidesen descansar, el acompañounos ata alí andando, pero sen soltala a ela, prendida como a levaba da man.
Tan firmemente a collera.
III
Durante as nove horas da viaxe, mentres lle premía a man con dozura ou lle facía aloumiños (cofáballe na orella, paduxáballe as pernas por embaixo da mantiña de Iberia, arremuiñáballe o polgar na sueira dela, deulle tempo abondo pra cismar en se realmente estaba namorado ou non, se ela era tan só o instrumento necesario e imprescindible pra se achegar á terra do seu avó ou se certamente era xa a súa amada esposa.
Non se respondeu nin por enteiro, nin polo dereito;
preferiu deixar un aquel de dúbida, un chisco de sorpresa que o mantivese decote abraiado e suspenso a el, que coñecía a resposta, e expectante a ela que o podería deducir xa, doadamente, da súa impremeditada e algo distante actitude;
decidiu sospeitar que acabaría por amala fondamente.
No momento de descender do avión en Lavacolla, como antes ó se saber sobrevoando o país dos devanceiros e velo, dondo e firme, alá embaixo do seu asento de ventaíña, abrazouna emocionado, posuído dunha excitación tan gozosa como estraña, tan oportuna como certamente xustificada.
Unha vez en Compostela emocionaríase de novo.
Foi esa, a de corta-la coleta, unha decisión que partiu del, acaso porque a tivera durmida, aletargada no seu maxín durante anos, de xeito aparentemente impremeditado, pero que tiña que responder a algo, iso sen dúbida;
pois se os máis pequenos acenos implican o acadamento do equilibrio, ¿que non farán as grandes?
Máis tarde marcharon onde a aldea del.
Aínda vivía unha irmá do seu avó, rodeada dunha longa familia que o recoñeceu e abrazou con teimosía.
Ela presenciaba o encontro nun segundo plano, aceptado sen resignación nin esforzo, contemplando atónita a continuidade dunha historia que o avó do seu home encetara había anos ó decidi-la fuxida cara unha terra illada no mar, remota e fermosa coma poucas no mundo o son.
O recibimento decidiunos a permanecer alí uns días.
Xa acordaran pospoñe-la viaxe de noivos prá máis adiante, contentándose nesta ocasión con tan só o tempo que lle fora concedido a ela pra se ausentar do periódico santiagués no que traballaba.
Ocuparon a casa duns curmáns, emigrados en Suíza _unha casiña nova do trinque que a tía avoa del teimou en pór á súa disposición_ e decidíronse a deixar que devalaran os días dondamente.
Cando se lles esgotou o permiso por matrimonio, permaneceron na casa da aldea.
Ó principio ela ía e viña a Santiago sen dificultade ningunha.
Só cando saía tarde do xornal e quedaba a durmir no seu apartamento de solteira, el sentía uns ciúmes que non expresaba e mantiña unha actitude que ela non entendía.
Solucionouse todo cando empezou a ser el quen baixaba a Santiago algunhas veces a durmir con ela.
Pero non abandonaron nin a aldea, nin o apartamento, nin tampouco deixaron a casa do primo que aínda tardaría un ano enteiro, se non eran dous como pouco, en vir pasa-las súas vacacións a ela.
Comezaba entón a primavera e os dous eran felices.
Polas mañás nas que ela non se erguía moi tarde do leito e non tiña que baixar a Santiago a traballar, saían a percorre-las terras dos arredores.
Facíano case que sempre na compaña dunha prima del algo máis nova e tamén desocupada.
Nesas ocasións preguntaba el por fincas das que daba non só os nomes e as descricións precisas, a situación exacta dos marcos, dos lindes todos, senón tamén os cultivos que millor se daban nelas, os nomes das néboas que máis dano lles facían, os das choivas que lles poderían estraga-las colleitas e mesmo os das xeadas, e daba razón pormenorizada de todo cunha precisión que alporizaba á prima que non era quen de dar creto a todo canto escoitaba: ¿e a fraga de...? ¿e o souto de...? ¿e logo que foi da tenza...? ¿e a veiga...? ...pois íase pola corredoira de...; había un valo que...; unha fonte na...; un penedo no...; ...e unha ponte; e un regueiro; e unha braña...
Polo miúdo, moi polo miúdo ía reproducindo os coñecementos que lle transmitira o seu avó, corrixindo ós seus familiares dun xeito que só a vella irmá podía corroborar como certo e, cando describía paisaxes que xa non eran como foran, unha invisible capa de tristeza cubríao todo.
A moza asistía a aquel encontro do seu home coa terra admirada de como se poden describir paisaxes que nunca se pisaron, amar terras que nunca se posuíron, posuír sensacións que nunca se tiveran máis que polo influxo da palabra transmitida.
¿Canta é pois a forza da palabra?
¿Máis cá dos sentidos?
¿Pode esta facer sentir con máis, con moita máis intensidade cá ollada que se pousa na paisaxe?
¿Con máis que o arrecendo que, penetrando polo nariz, invade todo o corpo, tornándoo grávido de cheiros a herbas e a tobos de animais dos que xa a penas quedan?
¿Con máis forza que o son que fan os carballos ó bruar neles o vento na noite tenebrosa?
Indubidablemente.
Así é.
Pero moi poucos son os que o sospeitan.
Pero el si, el intuíuno axiña.
Aquela terra era máis súa ca de ninguén dos que por alí estaban, moito máis mesmo que daqueles que pra el lla conservaran.
Por iso cando a irmá do seu avó resolveu que se fixeran as partillas, aceptouno axiña e puido saber cales terras eran real e legalmente súas.
Cal a casa petrucial, cales a eira e o eido do casal.
E amouno todo enteiramente pra poder posuílo sen solución de continuidade.
Chamou ó pai e díxollo e soubo que se desentendía totalmente delas, que o mesmo facía o seu irmán e que eran así totalmente súas.
O heroe da revolución asumía o seu papel e respectouno, como respectou a decisión do seu irmán.
Sabía que así podería amar aínda máis aquelas terras.
E amounas máis intensamente do que nunca sospeitara, con moita máis forza da que nunca soñara.
No reparto das partillas correspondeulle unha antiga e enorme fraga chea de carballos e un souto de castiñeiros, diminuídos os dous por unha tala feita, había anos, pra atender co producto da venda da madeira a conservación da vella casa do avó que el sen dúbida acabaría por habitar á volta de pouco tempo.
A vella contoulle cousas que tiñan que ver co arrecendo da torada, cos bugallos desprendidos, coas vacalouras que todo o revoaban, tamén cos cartos todos que dera a venda e como se empregaran e, segundo a vella avanzaba no relato, el sabía que había palabras que xa estaban perdidas porque xa non había obxectos ou animais enriba dos que apousalas.
E deixouse invadir pola tristeza e pola ira que, chegada a noite, lle habería transmitir á esposa.
Os espacios que antano habitaran aquelas especies nobres, estaban agora ocupados por piñeiros e eucaliptos que lle restaban transparencia ó aire, nitidez a atmosfera que os envolvía, pero que tamén eran seus.
Prometeuse acabar con eles canto antes e repoboar aquelo como ó seu avó lle gustaría.
O verao xa viña encima.
Cando se afixo e puido camiñar el só polos carreiros e as vereas, saudar á escasa xente coa que ó longo deles se topaba, percorreuno todo cos ollos abertos a calquera sabedoría, a calquera coñecemento.
Xa nada era como el sabía que fora e, preso da tristeza, abandonábase adoito ó recordo que o avó lle transmitira, deixándose invadir por unha señardade e por unha melancolía que, el, o heroe que Cuba mandara a Angola, sabía que non eran súas, senón do avó que con el regresara dende Cuba.
No fondo laiábase da ausente canción dos carros que xa non se escoitaba fendendo enteiro o aire todo do monte, como el sabía que soara en tempos, tan metido tiña na memoria o seu cantar, que tan tremenda é a forza da palabra, tan vivo o alento transmitido polo avó, aquel que con el viñera dende a illa.
_Xa a haberá dentro dunhas semanas _sentenciaron eles.
Marcharon por onde viñeran.
Cando ela chegou do traballo, comentoulle algo sorprendido coma transcorrera todo e tamén a prepotencia e seguridade que, ó seu entender, amosara aquela grea de bardallas.
¿Por que ía aceptar el dentro dunhas semanas unha oferta que non aceptara hoxe?
¿E ían subi-lo prezo ou é que ía ser outra a madeira?
Ela explicoullo, explicoullo con calma e resignación vellas.
Cando comprendeu o que ela lle explicou, unha preocupación empezou a atafegalo.
Obsesionouse coa idea de que o lume, ó parecer tan inevitable que sen dúbida arrasaría o seu piñeiral de alí a pouco, se puidese espallar pola carballeira adiante e acabase coas árbores centenarias, queimase as especies animais e arramplase coa súa memoria, toda ela construída pacientemente a forza de palabras aprendidas do seu avó e aínda conservadas todas elas recibidas que foran coma nunha comuñón telúrica e sagrada.
Segundo foi entrando o verao, foi pasando cada vez máis horas na carballeira, zanfondeando por ela, indo e vindo, vixiando que ninguén ousase prenderlle lume alí cerca, nin no piñeiral veciño, nin en ningún outro e foi sentindo como ía medrándolle de novo a coletiña de cabalo.
Cando se asentou o bo tempo e a muller lle avisaba ás veces de que quedaba a durmir en Santiago, facíao el na carballeira, ó aire libre, tal e como en tantas ocasións fixera antes en Cuba ou en Angola, disposto a impedir, tamén pola noite, que ninguén lle conturbase a súa memoria, repetíndose verbas como teiga e tenza, como veiga e eido, como braña e bouza, pra sabelas súas e posuílas xa pra sempre.
Ó se extingui-lo lume, atoparon os cadáveres carbonizados de tres homes mozos no medio e medio do ata aquela mesma noite impoñente piñeiral de árbores xa vellas e decanas.
Cando a moza chegou á súa casa, disposta a lle dar un bico de bos días ó seu home, antes de ir enviada polo seu xornal a cubri-la información do incendio e dos mortos que nel se produciran, atopouno chantado nun mexedor, cos dedos das mans cruzadas sobre o seu bandullo lene, facendo xirar de présa e un tras doutro os seus dous dedos polgares, mentres se balanceaba a eito.
Ela debruzouse sobre del e el deixou que ela o bicara na meixela;
logo, en tanto lle chiscaba o ollo, díxolle:
Así que eu ía a Baracaldo de paso, camiño de Bilbao, no raio do tren aquel, mentres o barco permanecía atracado un par de días ou tres, preparando o inicio da nova viaxe.
Sabía que de alí viñan algunhas das bastantes furgonetas que aparcaban xusto ó costado do barco e saían logo do peirao cheíñas a estoupar de caixas de tabaco rubio americano.
Que era no que consistía unha das súas moitas gracias.
Era un loro precioso e coido que moi novo e rufo.
Pero estaba prohibido o seu tráfico e paseinas canutas;
ademais tiña medo de que me morrese con tantos cambios de clima, un tras doutro.
Pero non me morreu.
¡Que ía morrer se era duro coma un coio!
Cando chegamos de novo a Bilbao, busquei a casa do dentista pra poder levarlle o loriño mexicano coa certeza de dar con el e non pega-lo paseo en balde, pero non a atopei por ningures;
perdera o papeliño no que anotara o enderezo e deica entón confiara nos meus dotes de orientación pra dar co domicilio do facultativo.
Empecei a me poñer nervioso.
Intentei recorda-lo seu nome pra buscalo na guía telefónica pero tampouco o recordaba.
Aturullado e sen saber moi ben o que facía, volvín a bordo.
Agarrei a gaiola e saín con ela do camarote disposto a entregarlle como fose o loro ó seu destinatario.
Nada máis intentar abandona-lo barco, subornei a un carabineiro que estaba de vixilancia no portalón e que me pediu un sentido por deixarme baixa-lo loro a terra.
Perdido totalmente o pouco sentido que me quedaba logo da inútil e desaforada busca, subín ó taxi que aínda agardaba por min e marchei á estación do tren pra ver de repeti-lo mesmo percorrido que me levara á casa do dentista.
Mentres percorría de novo as rúas de Baracaldo na infructuosa busca do domicilio do estomatólogo, o raio do bicho non deixou de blasfemar nin por un instante.
Empezaron a andar tras miña os rapaces e ó pouco tempo berraban dunha beirarrúa a outra:
_¡Non, pra el!
E alí ía eu coa gaiola nunha man e os rapaces tras miña.
Cando daba co portal que me anunciaran, esculcábao intentando recuperar na memoria o da anterior viaxe pra facelo coincidir con el, pero non me casou ningún.
Baracaldo empezou a ser unha festiña, cando menos nalgunhas das súas rúas.
Os rapaces empezaron a sospeitar que eu era un tolo e sen ningún rubor dixéronllo a unha velliña cando preguntou por min.
Decateime porque vin que a muller se persignaba ollando prá gaiola e mais pra min alternativamente.
Daquela eu xa ía farto.
Semellaba Dióxenes cun candil cheo de labaradas de cores buscando un home chimpamoas.
Aburrido metinme nun bar, o primeiro que encontrei, e pousei a gaiola enriba do mostrador.
Era un bar de mala nota.
Decateime axiña porque empezaron a saír rapazas a lle facer aloumiños a aquela fermosa ave canora e proposicións de ocupación do ocio regularmente remuneradas a un servidor.
O dono ó ve-lo bicho alado mandoume prezo por el e aventurei unha cifra que cubrise con creces tódolos meus gastos.
Era un falar.
Daquela aínda non renunciara de todo a dar coa casa do dentista.
_¿Fala?
_¿Que se fala?
¡Pregúntellelo ós rapaces que aínda esperan fóra!
O home saíu á porta e preguntoullelo ós nenos.
_¡Ouuuuuh!
Será o único xeito de que eu poida volver pousa-lo pé en Baracaldo sen perigo ningún de que me caia a cara de vergonza.
Pero avisen antes ó dentista de que xa non ando a navegar e mais de que non lle vou poder levar ningún outro loro.
Se acaso podemos ir os dous alá a tomar uns vasos no barciño aquel e botar de paso unha paroladiña con aquel bicho tan falador e resabiado.
E ó millor cae algo.
Se o profesor de matemáticas ollaba pra el e el chegaba senti-lo formigo na súa pudibundez, entón era certo que ía ser convocado a dala lección.
Se era unha xogada do equipo visitante a que coincidía co seu proído testicular, entón non había dúbida de que aquelo ía concluír cun gol encaixado polo club dos seus amores.
_¡Carallo, mancáchesme! _irritouse o conductor.
O coche pegou un bandazo.
Ela tiña os dedos nudosos e fortes, cheos de aneis cos que adoito facía un dano inusitado e non menor có que daba producido se batía cos cotobelos.
_¿¡Que pasa, que pasa!?
Resoou aguda, estridente, a voz da sogra dende a parte traseira do coche.
_Nada, mamá, nada.
Que este badulaque do teu xenro anda a frega-las mans contra a chaqueta de pel de vicuña e logo son eu quen a ten que mandar á tinturería.
Intentou dicir el, pero calou ó se decatar de que nin o escoitaban.
_¡...par de putas!
A raia estaba xa veciña e temeu le-los sinais que anunciaban o paso da aduana;
soubo que lle habería molesta-lo empedrado da estrada e maxinou como puido a circunspecta ollada dos carabineiros, a súa escrupulosa atención cara todos e cada un dos currunchos do seu coche, cara eles tres, acalorados e suorentos, excitados e cheos de impaciencia e nervios.
Pasaron a aduana de saída sen problemas e encamiñáronse á da entrada.
Fitou logo pró de diante e sorriu sardónico.
_Ese si que leva paquetes.
¡Lóxico!
Os carabineiros ollaron pra el entre alporizados e curiosos.
Un deles achegóuselle:
_¿Que me pasa?
¡Que me pasa!
¡Que aí lles queda todo!
A sogra debruzou o corpo sobre do respaldo do asento dianteiro e preguntou tamén que lle sucedía a aquel home.
A filla botouse atrás no seu asento pra contestarlle e non soubo que dicirlle mentres observaba atónita o que estaba pasando do outro lado do parabrisas.
_...tranquilícese, home, tranquilícese _puido ouvir que dicía o funcionario moi profesionalmente.
_¡¿Que me tranquilice?!
¡¿Que me tranquilice, di?!
¿Onde hai un taxi?
¿Onde hai un taxi, coño?
¿Onde hai un taxi?
Berrou de novo ollando prós carabineiros, abatendo a cabeza con resignación e teatralidade estudiadas.
_Pero...
_¡Nin pero nin nada...
Aí lles quedan!
_Tranquilícese que non é pra tanto...
Os ocupantes dos outros coches agardaban estantíos o decorrer dos acontecementos, ata que os funcionarios se decidiron a facelo pasar, circulando con lixeireza, liberándoos de inspección ningunha.
No interior do automóbil, sogra e muller, comezaban a saloucar silandeiramente.
O carabineiro semellou comprender entón algo e botoulle a man polo ombreiro nun aceno amigable e solidario.
_¡Ande, home, ande!
Pase e marche que xa leva abondo dentro.
Concluíu o carabineiro máis vello dos dous.
Intuíu el entón a ollada de boi manso do carabineiro, pousada no interior do coche, percorrendo ás dúas mulleres, mentres calibraba, sopesaba, asumía e se resignaba á cantidade enorme de cousas que, no seu propio interior e na súa propia vida, lle recordaban momentos senón semellantes si algo parecidos;
e non esperou máis.
Sen dicir nin chío, sen nin sequera da-las gracias, subiu ó coche, introduciu a chave de contacto, arrancou e saíu a fume de carozo.
_Durme, miña rula, durme.
Chegaron á casa no medio dun estrondo que axordaba.
De forma sorprendente pra el, o paso pola aduana non fora interpretado precisamente coma un triunfo e, as dúas mulleres turraban do seu xenio a base de improperios, mentres el ía sentindo inza-la ira no seu corpo, como se fose unha marabunta.
_¡Van ben aviadas estas dúas, se esperan que o faga eu!
Afirmouse o home das mans novamente suorentas.
_¡Imos alá!
Díxolle nada máis estar a bordo.
_¡Imos!
Respondeulle Braulio.
Non eran necesarias máis explicacións.
Fora abondo con lle dicir por teléfono nada máis descolgar el:
_Vimos de Portugal.
O resto foron sobreentendidos.
A iso das dúas, Braulio boquexaba coma un peixe e o noso home fregaba as mans con frecuencia e satisfacción inusitadas.
_¡Pois non han estar nerviosas nin nada, aquelas dúas!... ¡que se fodan !
Contoulle a Braulio tres ou catro veces o episodio do paso da aduana, mentres ría ás gargalladas.
_Ía sen cartos e, se non fago iso, abrásanme a impostos.
Tiñas que velas, mentres eu facía o teatro.
Ocorréuseme de primeiras, cando xa non sabía que facer, como comportarme.
E alá quedou todo dentro do coche diante da casa.
Non se atreveu a contarlle a aprehensión que lle producía o formigo na súa bolsa escrotal, a convicción de que decote era anunciador de algo malo ou ruín;
pero referiuse polo miúdo á felicidade que pra el supuxera o feito de que, malia o proído, nada malo lle sucedera en todo o día.
_¿Queres que voltemos?
Interrompeuno Braulio, nun ataque de lucidez.
Chegou ó sexto andar e colleu o camiño da habitación.
Braulio xa estaría a roncar.
Axexou as pechaduras das portas ata que viu a chave pendurada dunha delas, abriu e meteuse dentro.
Díxose.
Ergueuse en silencio e, espido a carón da cama, observouna atentamente.
Primeiro pensou que podería ser unha sorpresa que lle tiña reservada o seu primo pra culmina-la noite, pero non tiña moita pinta de puta a muller aquela.
Por se acaso camiñou, lentamente e sen facer ruído ningún, pola habitación adiante ata se achegar ás roupas que xacían nunha butaquiña.
Aquelas tampouco non eran roupas dunha mala muller.
Un berro de muller, terrible e estridente, inzou tras súa e percorreu o lonxincuo espacio dos corredores, logo de o facer pola espiña dorsal toda do espido paseante nocturno ata se lle pousar nos testículos confirmando así a premonición primixenia e elemental daquela sensación tantas veces padecida.
Logo abriuse a porta do cuarto.
O home que quedara na cafetería escoitando atentamente ó seu interlocutor, mentres sostiña a súa cabeza entre as mans, asomou por ela.
Todo canto sucedeu despois desto, señor xuíz, é o que nos trouxo a este proceso, a esta lamentable situación na que, o meu defendido, ten que ver como...
Cada noite a mesma cerimonia.
Cada noite o mesmo encontro coa escuridade debre, limitada pola superficie plana da ilusión.
Cada noite esa mesma sacra comparecencia para esmorecer a marxe da vida propia entre as vidas bidimensionais.
Cada noite, en realidade, ese mesmo resucitar nos demais, entre o excitante, entre o resumido.
Dixerindo, como se dun comprimido se tratase, media vida en dúas horas.
Sen fadiga, sen traslados, sen intrusos.
A actriz espía un brazo dun guante de satén mítico, ó son do ritual negro do cabaret, oficiando un culto de celuloide namentras a pantalla chispeaba un erotismo de ombros nús e vestido longo.
Na terceira fía do cotián cine hai sempre un home vello que durme.
Na quinta hai unha muller que soña con longas apertas de galán coroadas por bicos en branco e negro.
Na derradeira estou eu, pero esto non ten máis importancia que a definitiva do espectador.
A muller da quinta soña, ademais, con ese galán, tan moderado na súa fogosidade, avante a barreira imposta polo dominio público e saiba _como ela sospeita_ concluir aquelo que se anuncia como final cando non é máis que o principio.
A muller falsamente loira fai un amago de se erguer, que o marido detén, cando aparece na pantalla un cristo sen crucificar totalmente espido ó que se aperta unha muller morena en idade aproximada á de merecer, sacrificando a visión dos seus peitos para o deleite diviño.
A muller da cór falsa no cabelo alenta aliviada ante o descargo da conciencia, diante da sorte de non ser ela quen decida a permanencia no espectáculo, pero reacciona un pouco alarmada polo desexo instintivo de suplantación da atriz.
Tal vez sexa por devoción.
Cando remata a escea, repite o salaio de alivio.
Logo, cando a palabra fin apareza na pantalla, a muller chorará, ferida na súa sensibilidade femenina, pola morte do actor principal.
Porque hoxe, a sensibilidade é eso, chorar no cine cando morre o protagonista.
Na pantalla un asomo de cine.
Un cine de versión orixinal no que un home vocifera a unha moitedume antes de coñecer a súa derrota.
Vocifera.
Tras de sí, o seu mesmo xesto aumentado cen veces, magnificado, alimenta a egolatría propia dos vencedores.
Sobre a imaxe vai crecendo a distancia, vai definíndose a perspectiva, empequenecéndose o home e crecendo o mito.
A sensación de baleiro que deixara a última das sesións é, ou case, a sensación do orfo, da desorientación diante dun obstáculo insalvable.
Tamén é certo que se o cine é o problema, o mesmo cine é a solución.
Non existen os deuses pero existe o cine, tras del, todo un santoral de pequenas mitoloxías incombustibles, de deuses menores que duran o que dura a súa proxección na pantalla.
Non són deuses monolíticos e eternos, varían segundo o gusto, són deuses adaptables a cada época, teñen un número de fideis aproximado ó número de espectadores que cada noite os contemplan.
Eles se encargan de ser o ben e o mal e da decisión suprema entre ámbolos dous, de resolver, ó seu debido tempo, a loita a favor do ben escollido e comunicarnos o seu inevitable triunfo.
Cando esa minúscula palabra apareza na pantalla, todos, incluso os veteranos, moveranse con certa precipitación por acadar as portas antes que as luces iluminen completamente o patio, fuxindo do desencanto da realidade, porque, voltando ó furtivismo, as apertas no cine saben a despedida, os bicos non.
Os bicos non saben a nada.
Amor no cine, amor de cine.
Amor e cine seméllanse porque no amor, como no cine, ámase unha imaxe sen coñecer o seu verdadeiro contido, síntese pero non se entende.
Amase aquel decorado de mansión sen reparar que non hai nada detrás del.
Nada excepto o soporte mínimo que manteña o engaño da imaxe.
Non se repara nese interior inexistente porque o exterior é o suficientemente fermoso como para non querer afondar no segredo.
Escudado na penumbra que deixa o deslumbramento sempre pode parecer ser mellor do que se é, engañar, ou mellor, deixar que se engañen sobre un mesmo, resultando así, como no cine, que un non é mais que unha imaxe sublimada por outro sen contar apenas a realidade.
O home da terceira durme.
Mantense na postura incómoda da cabeza sen respaldo.
Durme cunha extraña paixón, coas mans engarzadas á butaca, aferrándose a unha realidade inexistente.
Non puden, eu de neno fun así.
Cando meu pai se enteraba de que non dormía de noite dábame unhas zoupadas frías e duras, zoupadas abertas de pesadas mans de labrego, afinadas por un leve cambio social.
Eu quedaba aterrado para tres días.
Días inmensos de panos con vinagre colocados sobre as feridas, sempre miña nai tras dos panos, sempre a mesma conversa salferida de laias _esto pica_;
ela sempre contestaba presta cunha palabra amable _agarda que che fai ben.
E se non, non foras_.
Como non dándome a razón pero tampouco quitándoma.
Gustaríame cagarme un a un na súa nai.
Colocalos nunha fía, como as estarricadas colas para cobrar a pensión de miña nai.
Como se fose eu mesmo o caixeiro do banco e, un por un, decirlle á cara _cágome na túa nai_.
Non por elas, que non as coñezo, para demostrarlles o moito que os odio.
Agora non podo nen cheirar a vinagre ó meu redor porque me vence, o meu estómago tenta sair de min como se algo estivera mal colocado.
Tento soportalo pero é unha forza que eu non teño, unha forza allea, pero síntoa con tódalas ganas de desfacer o meu interior, con ganas de racharme por dentro e penso que són unha muller parindo un fillo que para ver a luz ten que destrozala.
Cando non podo máis, espallo o meu interior polo cuarto para quedar satisfeito nunha sensación próxima á da morte, baleiro por dentro e mansamente entregado por fóra.
Supoño que permanecer na sombra é un castigo semellante, inda que quizais el foi mellor fillo do que eu fun e por iso o seu castigo é menos cruel.
Incluso poderá gozar das ventaxas pequenas, como botarlle vinagre á ensalada sen romperse como un moneco de trapo.
Eu, de neno, saía polas noites fuxidío e percuraba achegarme ó disco branco da lúa.
Cruzaba as catro rúas de arrabaldo que nos apartaban do monte ermo e, dende alí, perseguía sen conquerir reducir as distancias.
Foi neso no que meu pai entendeu que fracasara conmigo, por eso non tiña remorsos en baterme.
Eu non podo menos que entendelo, non podo asegurar que o fixo por mal, só era para que entendese que o fracaso estaba en min mesmo e que el só quería correxilo do xeito que sabía.
Tamén pode ser a lúa, en vinganza, a que me mantén aquí pechado, non me gusta esta idea porque non parece racional, pero de noite entra a súa luz na habitación cun certo aire de castigo, cun ademán de orgullo que só se observa nos vencedores.
Alboreaba a vez que máis tarde cheguei á casa e meu pai, que ía xa ó traballo, topoume naquela rúa a medias iluminada de farolas.
Non tentei agacharme.
Non tentei escapar.
Meu pai só me pediu que fora para a casa.
Obedecino sen reflexionar, con esa fe cega destilada da magnanimidade do poderoso para co seu servo, e pensei, feliz, que tal vez non estivese enfadado.
Non poderei esquecer que cando chegou á casa pola tarde, ó salir eu a recibilo, en parte como disculpa, en parte en agradecemento polo seu cambio de comportamento, abofetoume cunha saña particular, tal vez as ganas acumuladas de imporse, e co impulso quedei deitado no fondo do triste pasillo da nosa casa.
Sentín a sorpresa e o medo abstracto do inesperado.
Meu pai pousou a lata onde levaba o almorzo a diario e descinguiuse o cinto .
Non lembro nada máis desde esta última imaxe, tal vez por cobardía, excepto sensacións mesturadas.
A dór, os gómitos e as dificultades para respirar por mor dos choros incontibles, das bágoas e dos mocos.
Só sei que tardei en me recuperar e que, na inspección médica do servicio militar, descubríronme dúas cicatrices na espalda case paralelas e que nunca cheguei a observar.
Sempre me pregunto porque non me pegou ó atoparme na rúa.
Eu podería disculpar o mal xenio ó recoñecer a miña culpa, pero quixo demostrar o seu sangue frío e esperou á tarde e só podo odialo por eso, porque eu podo entender os seus motivos pero el non pudo disculpar os meus.
No anonimato dese ser hai algo reconfortante, na súa compaña hai algo de evocación, desas presencias que se senten sen a necesidade de afirmacións dolorosas.
Descoñezo a súa natureza, limítome a seguilo coa vista mentres se traslada amparándose nunha parede e noutra, e confío en que el me entenda sen preguntarme que són, e por eso continúe acompañándome.
Non sei porque, pero aquí os días de chuvia lévannos ó patio coa disculpa de camiñar.
Debe ser para lavar a roupa ou para lavarnos a nós mesmos, pero é moito máis posible que o fagan só para humillarnos, para inculcarnos algo así como a disciplina, que ven ser obedecer sen preguntar ó borrego que estea de turno.
Fano para demostrar que són eles os que están por riba, só hai que velos sorrir desde as súas garitas de cristal, aillados de nós polo seu medo, mentres a chuvia cala sen que deixemos de dar voltas.
Somos un pouco como o burro do conto aquel lín de neno, que daba voltas xunguido a un muíño pero sen nada que moer.
Sempre recordo a ese animal con tristeza e con certos remorsos, como se fose eu quen o colocou alí para facer máis humillante o seu traballo ó facelo inútil.
Cando menos ese animal co seu paso desgastou o camiño a forza de voltas e pudo así, cada vez, pisar nova terra.
Nós nen para eso servimos, por máis que observo non vexo que este piso de cemento, que nos soporta a nós e á auga, cambie de superficie.
O que podo observar é a resignación que alberga cada paso que damos, non temos espíritu nen para pensar que somos donos dunha mínima parte da nosa vontade.
Só somos donos desa resignación de escravos.
Tortúrome ás veces pensando que eu debín quedar alí, que non estivo ben que morrera entre xente allea.
Era vello xa, e cando o home do rincón fai por sentarse, botando unha man á parede e outra ó peto da camisa, imaxino que é meu pai no intre de cair ó chan sangando.
No intre de morrer en soedade.
A meu pai eu tíñalle moito medo, a súa presencia era superior á miña valentía.
Chegaba tarde a xantar e xantaba frío por non ter que soportar a súa cotián inspección sobre a mesa.
Era un acoso para o que non había remedio, excepto esperar, tamén con certa resignación, que el non se decatara dos meus erros, que era case inevitable que o fixera.
Discurrín unha disculpa, da que por sorte non sospeitou, para chegar tarde a casa e evitar xantar con el.
Noustante a ese e a outros acontecementos que volven a min cando menos o espero, non podo evitar sentir remorsos e tenrura cando miro ó vello que se parece a meu pai, intento falar con el, penso que para paliar os remordementos, e non parece gustarlle o trato.
Só unha vez chegamos a cruzar unhas palabras.
O vello miraba con insistencia ó ceo dun día claro que podía ser de maio.
Eu pregunteille, inocentemente influido por esa sombra de meu pai, que miraba.
El contestou moi seco, moi seguro, as estrelas.
Agora rematará o paseo como se non sucedera nunca.
Non se poden gardar recordos daquelas cousas que non significan nada, e o que non se recorda non sucedeu.
Subirei a escada case no último lugar, entrarei na cela e tomarei as tres cápsulas que, segundo o médico fan de min un home mellor.
Unha cápsula branca, unha amarela e unha terceira dunha cór aproximada á azul.
Supoño que a orde non ten importancia, pero sempre as tomo, case podo decir que rigurosamente, na mesma orde con que aparece na receta.
Branca, amarela, azul.
Non chego a comprender como algo envolto en plástico, cun aspecto tan frívolo, pode mellorar a un home, quizais sexa a constancia diaria.
Noustante entendía mellor as inxeccións que me puñan cando cheguei.
Unha xeringa pola mañá, outra ó mediodía e unha final á noite.
Entón contaba os días entre xeringa e xeringa, rodeando o resto dunha néboa sen recordar que facía exactamente para cubrir o tedio.
Os días non cambiarían pero hoxe paréceme máis longos.
Só lembro deses días a dór da agulla regularmente cravada no meu brazo e, despois, cando comprendín que aquelo era un costume, a histeria con que recibía ós embatados.
Todo eso pasou pero na imperfección dos meus recordos vexo a cerimonia da xeringa.
A entrada, o medio sorriso desganado, unhas mans que me suxeitan, unha boca que berra, pode que fora a miña mesmo outras mans con moito pelo no seu dorso manipulando a xeringa ata que por fin a agulla brila ó achegarse ó brazo, cravando, cuspindo e retirándose.
Despois ven o olvido momentáneo.
Eu entendo que tuvera que sofrir a dór e, a través dela mellorar _era algo do que falaba moito miña nai pero són tamén palabras de crego_ pero o das cápsulas é demasiado sinxelo, só tragalas unha detrás da outra cun pouco de auga ó final e xa sirvo para ser un home mellor.
Na árbore aniñan algúns paxaros, máis por falta doutros acomodos que polo acolledor dese, que van e veñen tomando sempre á árbore como referencia.
Tal vez sexa maior a diferencia entre ámbolos dous, ela pode albergar outras vidas é, inda que estas a desprecien, non hai dúbida da necesidade que teñen dela.
Eu non podo animarme a min mesmo.
Cóstame ata levar conta do discorrer dos días ó meu redor.
Cóstame soportar a sucesión de soles e lúas que completan os meses.
A árbore é capaz de mutilarse para permanecer viva.
Acepta o seu destino inmóvil a cambio de sobrevivir longo, longo tempo.
Resulta curioso observar como as pombas achéganse á árbore, non estaría por demais saber tamén porque o fan coa actitude case servil de saberse fóra de lugar.
Case tódalas pombas són coxas, tal vez de nacemento ou tal vez só o sexan as que veñen aquí.
Todas teñen unha das súas patas atrofiada como se non acabara de crecer.
Todas elas forman un círculo e esperan inquedas o máis mínimo sinal para voar.
Despois de erguerse nun curto e desordeado vó voltan novamente e repiten o comportamento ó longo do día.
Descoñezo ata onde pode chegar unha pomba voando, pero moléstame pensar que poden chegar ata a lúa, tendo en conta que de noite non as vexo non é difícil imaxinar que o fan.
Tal vez sexa esta a solución final ó meu problema.
Para conquerir a lúa necesitaría ter a conciencia de voar.
Por eso admiro a inconsecuencia das pombas ó voar sen a presunción de facelo.
Despois de cavilar nun sono que se daba por esquecido e de recuperar tódalas sensacións que desperta, rachando o tedio dos días, cóstame moito recuperar o cotián hábito de xantar, sobre todo se sei de antemán o que vou comer.
Que hoxe é xoves, tocan nabizas flotando nunha auga avolta e uns ovos con patacas mollados en aceite fervendo.
Tamén me costa recuperar ese hábito polo que foi meu compañeiro de mesa, o que se sentaba á miña dereita.
Era, evidentemente, máis vello ca min, tiña xa algo máis cunha calva e botaba a barriga por riba do cinturón como unha cuestión de prestixio.
Non tiven interés en coñecer que facía antes de vir aquí, pero repetía constantemente a mesma historia do respeto.
A súa principal obsesión era o respeto debido, mellor, o respeto que lle debían.
No recordo agora o seu nome pero el acompañábao sempre cun don por diante que, segundo el mesmo, era intrínseco da súa condición.
Recordaba a miudo unha mesa que fora súa na que había un teléfono, tal vez fora tenente-alcalde dalgún concello perdido.
Tiña ademais unha teima constante polos papeis.
Impresos, instancias, certificados, todos teñen unha razón de ser _decía_, razón que por algo eu non chegaba a entender.
Todos tiñan un lugar donde se pousar e resultaba imprescindible que alguén os pousara alí.
Era imprescindible para algo que tiña que ver coa alma dunha nación.
Era el, por suposto, o centro de todo ese entramado de papeis pousados e cruños estampados en azul, por que tiñan que ser en azul.
El era todo eso en contra da anarquía que significaría un mundo sen constancia burocrática de todo o que se fai.
Todo esto non ten nada de particular, posto que cada quen ten as súas teimas, se non fose que mo soltaba tódolos días na hora do xantar.
Ademais debía ter algo contra min, posto que sempre que me falaba agarrábame ó mesmo tempo do brazo, evitando que fuxira, pero evitando tamén que pudera comer tranquilo.
Xantaba tódolos días con pólizas de 10 para partidas de nacemento, de 15 para fes de vida e estado, de 25 para instancias, de 50 para peticións oficiais.
Poderíase pasar un ano cunha mala colleita porque xa viría outro mellor, pero non se podía pasar un año sen tramitar o papeleo por que o mundo sería un caos.
Un mediodía da mesma monótona leria, craveille un tenedor no brazo como unha inxección para que fose un home mellor, mentras berraba metinlle unhas cuantas servilletas, de papel, na boca para que pudera comelas.
Só foi o reflexo do fastío que sentín.
Mentras pudo, berrou como un animal collido por un cepo e non se atreveu a quitar o tenedor do seu brazo, que permaneceu vertical a pesar dos seus violentos movementos, do que nacían catro fíos de sangue vermello que escorregaban por entre a pelusa do brazo.
A min colléronme entre dous e leváronme ó meu cuarto.
Senteime frente ó sol tibio da fiestra e quedeime dormido na cadeira.
De cando en vez rómpese a monotonía do domingo porque alguén ven a visitarnos.
Dan unha volta ó noso redor mirándonos con desconfianza, permanecendo na tensión da alerta.
A calquer movemento, incluso menos, a calquer xesto inesperado reaccionan e logo, ó se decatar que non é nada, pasan un tempo incómodos, sen saber donde pousar os ollos, extraviados e desorientados no seu propio erro da desconfianza mal aceptada.
Creo que lles estorbamos e nos estorban e por eso cada vez veñen menos, por eso cada vez sorrín menos ó encararse con nós.
Cada vez cóstalles máis aceptar que somos unha parte deles mesmos, xusto esa que non queren ser, que nen tan siquera queren aceptar que existe.
Acabarán encerrándose nun edificio máis fermoso que este para evitar que ninguén poda levarlles o que conqueriron ata agora, e nese intento de evitarnos chegarán a ser coma nós.
Os domingos séntome no váter a pensar como se suceden os días a través da fiestra e sempre acabo masturbándome.
Xa é un hábito.
Séntome esperando que algo se mova, que algunha das cousas que me rodean resulte nova, e sempre remato por masturbarme.
Non é nada pasional nengunha imaxe me motiva a facelo, só o aburrimento e a mecánica da resposta segura.
Esa intención maquinal prívame doutros pensamentos máis deprimentes e tamén por eso déixome levar por min mesmo, pola miña man.
Despois, unha vez liberado, todo me parece absurdo, como un traballo inútil, quédame un baleiro que non entendo e paso un par de horas percurando unha disculpa válida, nunca a encontro porque estou seguro de que non existe, noustante a busco para convencerme a min mesmo de que non foi tan ermo o acto, e faime gracia a autosuxestión que me leva a disculparme ante min de min mesmo, como se a disculpa fose unha necesidade da que non se pode prescindir.
Primeiro necesiteinas para meu pai, despois necesiteinas para moita xente de rostro impreciso que mas pediron a cotío e, finalmente, necesitoas para min, para demostrar que todo ten algún sentido.
A luz da lúa atravesa as rellas e os vidros que pechan a fiestra.
Despertar no medio da noite é un auténtico castigo para min.
Erguerme e asomarme a contemplar ese sorriso irónico, ese rostro enfariñado recortado contra o baleiro escuro do ceo.
Minten os que din que a lúa pretende desfacer as tebras con esa luz pálida que espalla.
Só esa media luz serve para favorecer o medio entendemento das cousas.
Baixo esa luz que non chega a selo só pode haber espacio para a confusión e para a maldade.
Esquecinme da festa pero non do meu traxe novo, agora lixado e roto nunha perna, co que non podería volver á casa.
Din unha volta sen rumbo pola cidade ata que cheguei ás aforas.
Senteime no alto dunha penedía e entroume un sopor semellante ó sono.
Na semiconsciencia sentín a persecución da lúa, o acoso da súa imaxe no meu destino e o medo á impotencia.
Ese medo ante a pequenez irreversible da cada un que establece os nosos límites, impedindo facer frente ás angurias coa necesaria valentía para solucionalas.
Non me preocupei en absoluto do morto, non me sentín tampouco culpable dunha defensa pero algo no fondo de min parecía saber que o acontecemento daquela noite ía ser algo determinante no resto da miña vida.
De aquí o meu pensamento derivaba case sen variación á idea do acoso da lúa.
De neno escoitei unha historia acerca da influencia da lúa no comportamento dos homes, e non era só esa historia recurrida dos lobis-homes, era algo moito máis sutil.
Eu non tiña medo de contos sobre homes que se transforman radicalmente polo influxo da lúa chea, non tiña medo porque non as tiña en conta.
Nembargantes aterrorizábanme os relatos nos que os homes sofren cambios de comportamento, incluso mínimos, tal vez só recoller unha costume que non lles pertencía, ou cambiar de modais sen decatarse de facelo.
Había certa desas historias que me arrepiaba especialmente a pesar de que friamente era unha anécdota inocente e ó doente dese mal nunca lle motivou nengún problema.
Perto da miña casa vivía un home coa súa familia, non había nada extraordinario neles, todo era normal, excepto que cada vez que había lúa chea, o marido chamaba á porta en vez de, como facía o resto dos días, abrir coa súa chave.
Cando se decatou do seu comportamento, e non por sí mesmo, intentou correxir a súa actuación pero por unhas causas, esquecementos no intre de chegar á casa, ou por outras, pérdidas das chaves, a influencia permaneceu invariable.
Aquela noite en que matei a un home de xesto torcido, ceiboume o sol do mencer ó atoparme medio deitado sobre o duro respaldo dos penedos.
Pero o sol é unha solución momentánea e eu necesito algo constante, algo definitivo.
Algo como aquela pedra coa que tropecei no chan e ceiboume dunha amenaza, algo que se poda esgrimir coa facilidade dunha navalla, non sei se debera ser intimidatorio ou simplemente defensivo, o que necesito é que sexa efectivo, que cada vez que o utilize a lúa deixe de amosar ese sorriso de xesto torto.
Tal vez me valese un anaco de pedra luar, algo dela que eu pudera posuer, levar conmigo e axitalo para que contemplase a súa mutilación.
Algo semellante ó crucifixo que o crego utiliza para librarnos de todo mal, que miña nai me regalou ó mesmo tempo que o traxe de cór azul con finas raias brancas e que non quixen colgarme.
Quen sabe se de colgarmo mataría igual a aquel home para deixalo deitado ós pálidos raios da lúa.
Tódolos seus sonos quedaron coartados cando miña nai non pudo ter máis fillos, el non podería ser xa un patriarca con certos aires de cacique.
A súa frustración acentuaríase anos máis tarde cando eu tampouco quixen atender a razóns para seguir o seu camiño, para que fora eu, en certo modo o redentor da familia e a levara pola miña conta a ese edén rural donde el non pudo levala.
Esta decisión do meu pai non foi unha elección, como non había máis fillos eu debería aceptar sen reparos case como unha cuestión de honor, aquela obriga familiar froito máis que nada da súa inutilidade.
Tamén tivo algunhas ventaxas ser fillo único, non tiven que compartir os poucos xoguetes que foron meus con ninguén.
Tampouco tiven que compartir nunca o zucre, pero estou seguro que non era malo de todo.
A cambio de non compartir tampouco tiven unha compaña asidua, non tiven nunca un irmán compañeiro de mentiras, e nese aspecto sentín tanto como meu pai que miña nai non pudera ter máis fillos.
Compartiría con gusto esa pedra de zucre que miña nai me daba a diario, e que aquí non me dan xamais a pesar das miñas peticións, dunha cór branca pura, a cambio dunha compaña que me fixera sentirme menos só.
Hai a posibilidade de que esta soedade forme parte do castigo que algúns dixeron que merezo, eu non podo xulgarme a min mesmo, pero unha soedade tan longa paréceme castigo excesivo para un mal cometido sen esa intención de maldade.
Esa victoria de miña nai sobre a miña educación non era tampouco unha victoria aillada.
Se o penso con detenemento miña nai era bastante máis forte que meu pai, el tiña, como é natural, forza física, pero quitando eso, miña nai era moito máis forte.
Mentres meu pai estaba visiblemente derrotado, recocéndose na aceda auga do fracaso, miña nai sobrelevaba con entereza ese estado perpetuo de pobreza que lle tocou vivir, tal vez un pouco ensimesmada demais, pero non evitaba eso que levara a súa vida con dignidade e incluso cun aquel de arrogancia propia da súa feminidade.
Despois do primeiro día a nosa relación non variou, eu só ía visitala cando tiña diñeiro.
Ela acollíame con esa lixeireza que dá o aluguer e tal vez non se ocupara con máis gana de min que de outro, pero a min pareceume que sí, que as súas formas eran diferentes conmigo e esa interpretación miña foi decisiva para que eu quixiera alimentar unha certa amistade.
Os nosos encontros non eran longos, eu tiña o tempo contado e coincidía co momento en que ela tiña máis traballo, apenas falabamos a pesar de que era o que eu necesitaba.
Díxome en certa ocasión que eu era bó amante pero mal compañeiro porque na miña conversa só existían as cousas que estaban ó meu redor, que directamente significaban algo para min, pero que era incapaz de porme no lugar doutro, de reflexionar sobre os problemas que eu ocasionaba ós demais.
Esto debeu ser o que enfriou a nosa relación, ela empezou a fuxirme e entón eu fixen valer os meus privilexios de cliente.
Xa non se trataba de acareixala antes de facerlle o amor, xa non se trataba de bicarlle os peitos ou de abrazar o calor do seu corpo.
Xa non tentaba non espila, o que quería, e dinme conta, era humillala, facerlle ver que non era mellor ca min, que non estaba por riba miña para poderme xulgar.
Eu quixen dar marcha atrás, recuperar a amistade da muller pero xa non pudo ser.
Ela xa só quixo ser unha prostituta para min, negouse a conversar conmigo e cando rematabamos de facer un amor frío, sen alicentes, ela indicábame a porta dando a entender que xa rematara o noso acto mercantil.
Ela perdeu un cliente e miña nai recibiu máis regalos.
Antes de voltar licenciado fun a visitala por última vez, nen se aledou nen o contrario, saudoume sen convicción e pedinlle que pasáramos a aquel cuarto donde a vin por primeira vez, seguía a ter ese atractivo inconscente dunha naturalidade non desvirtuada polos cosméticos nen polo paso de tanto home pola súa cama.
Ela adoptou a mesma postura que aquela primeira vez.
A min gústame recordala así, tal vez sexa algo artificial, algo provocado por min mesmo ese recordo pero é a imaxe máis fermosa das que posúo, e non só porque fora unha muller, senon porque había algo en todo aquelo que non se repetiu, que pertencía a aquel ambente.
Tamén porque alí a cuberto de toda responsabilidade, donde non existía prácticamente nengunha obriga moral, eu sentinme máis completo que en ningures como persoa.
Alí donde non había conviccións eu estiven seguro de atopar as miñas, como unha curiosa contradicción que non puden superar inda.
Pregunteime moitas veces desde entón se ela sabería perdoar os meus impulsos, os dous...
O primeiro de posuela e o segundo de non facelo.
Inda non sei hoxe cal dos dous podería ela perdoar mellor.
Canto máis tempo pasa, e unha vez perdidas as esperanzas de que viñera a verme, penso máis a miudo que non perdoará xamais que a deixara alí, como se non fose unha muller apetecible, como se unha vez superados os inconvintes non pagara a pena tomala.
Algunha vez meu pai me dixo que nunca deixara nada a medio facer.
Debía ter razón, inda que fose por vez única.
Evidentemente eu non quixen despreciala e pode que ela aceptara positivamente o meu xesto de fuxir, pero quen o sabe, quen pode afirmar desde a distancia que, tentando correxirme, non empeorei a súa idea de min.
Despois de certo tempo sen solucións e algunhas protestas, ocurríuselle ó director esa brillante idea de instalar duchas que botaran auga e xabón ó mesmo tempo.
Colocaron un depósito por tras da nave das duchas e cada día que tocaba hixiene enchíano con auga á que se lle botaba algo semellante ó xel que viña en bidóns.
Todo estaba ben excepto que saíamos das duchas totalmente enxabonados, cheos de escuma que non podíamos quitar.
A primeira rectificación do invento foi colocar outras duchas que botaran auga soa.
Fixemos entón a ducha en dous tempos, un para levarse e outro para aclararse.
Algunhas veces había que esperar entre un tempo e outro co que secaba o xel da auga e púñase por todo o corpo unha costra pegoñenta que, unha vez seca, non había maneira de quitar.
As seguintes variacións o invento foron cambiar de xel, introducir unha rigurosa orde na utilización das duchas e por último abandonar o mesmo cando se descobriu que algúns bebían daquela auga escumosa co que o resultado era o mesmo que se quixera evitar.
Non exactamente o mesmo, neste caso as intoxicacións eran máis graves.
Certo é que lle botaron algunha imaxinación ó asunto e quixeron facer ver que, con esa mellora, ía empezar a modernización de todo o recinto.
Ia haber melloras para todos, máis comidas, mellores comidas, máis limpeza.
Todo eso que se promete con facilidades cando non se pensa cumplilo.
Incluso foi mellor que non cumpliran esas promesas a xulgar polo resultado que deron as duchas.
Non hai moito máis que decir de tanto intento de non permitir que sexamos só o que somos, que manteñamos a nosa identidade, inda que sexa mal, por riba de todo o que nos ofrecen con tan pouca consistencia.
Se deixaran que escolléramos o queremos en vez de encerrarnos por un lado e buscarnos unha distracción falsa polo outro, non necesitarían do ridículo desas montaxes para cubrir o expediente e dar a entender que o fan por nós.
Por min non o fan, por esa sombra con forma humana que aparece desdibuxada na parede creo que tampouco posto que nen tan siquera saben da súa existencia.
Fano só para manter o seu precario equilibrio entre o que está ben e o que está mal.
Unha sombra sen face, agachada na escuridade, invitándome a beber do seu vaso.
Un primeiro trago confiando e con el ese sabor de morte da lexía.
Os primeiros vómitos.
Despois, xa sen disimulo, a loita para facerme beber directamente da botella que leva inscrita a calavera da morte nas súas costas.
Unha calavera branca e sorrinte, un forcexeo para evitar beber, fuxir a través da escuridade do sono, a progresión de imaxes descoñecidas que non facían máis que acrecentar o meu terror.
Novamente o forcexeo, a loita, unha porta de fuxida que leva ó ningures dunha habitación sen saída, a loita que cada vez é máis derrota para min.
A botella de lexía que se achega outra vez ós meus bicos, o meu corazón que brinca sin intención clara perseguido el tamén pola densa cercanía da morte, tentando sair do sono.
Por fin un berro ceibador por donde se desboca o corazón, berros continuados para unha anguria continua.
A humidade suorosa do terror cerebral que asulaga a cama.
Despois, de volta á realidade do meu cuarto, abriuse a porta, entrou a vixiancia e descargouse sobre min a furia do despertar inoportuno ata que me calmei.
Entre o cansancio e os golpes volvín a un sono sen sonos.
A opinión do director é esa ou unha moi semellante, opina que ningún de nós facemos nada mal adrede, noustante considera, ó mesmo tempo, que necesitamos algo como un castigo, un alicente para que, intuitivamente, non nos acostumemos a desmandarnos por calquera cousa.
El denominao castigo terapéutico.
Para as faltas menores, como o escándalo, o habitual é unha noite á intemperie, non importa o tipo de noite que faga, saese ó patio e espérase lentamente a que pase a noite.
No máis duro do inverno o castigo redúcese desde que nunha ocasión case morre de frío un castigado.
Nese caso o castigo pode durar ata tres horas.
Tamén se pode visitar o despacho do director para encher un cuestionario de catro follas cheas de preguntas inútiles sen a máis mínima intención de realidade.
Sobre ese cuestionario elaboran _segundo din_ un gráfico de persoalidade, pero esto dependerá da persoa que o faga.
O cuestionario pódeche preguntar que idade tiñas cando tiñas catorce anos, ou número de formas para atravesar unha porta.
Incluso hai preguntas nel que hai que contestar mal para que estean ben contestadas.
O cuestionario, en palabras do director, é un asunto de trámite, algo que nós debemos contestar con naturalidade, sen medo a facelo ben ou mal posto que non vai a repercutir para nada no noso estado.
Se aceptamos esa explicación, só podemos entender que o fan por se divertir, sen outra idea concreta, no fondo non me parece mal porque ata resulta divertido contestar o que non pensas e pensar en cousas que non contestas, é unha forma de saltar a disciplina e de romper a monotonía.
Supoño que os resultados dos cuestionarios estarán manipulados porque a cada pregunta e cada resposta pódenselle dar dous sentidos.
Se eu lle pregunto ó director se a garabata é incómoda e contesta que sí eu direi, é parvo, leva garabata cando lle molesta.
Pero se el me contesta que non, igualmente podo entender que parvo pois, molestándolle igual, minte para non ter que perder a razón de usar garabata.
Algo semellante a esto debe ser o proceso de evaluación dos cuestionarios.
Os que estamos aquí estamos por algo e sería demasiado sinxelo que nos pudéramos marchar gracias a catro follas de papel contestadas pouco menos que ó azar.
Tería pouco sentido construir todo un edificio do que non se pode fuxir fácilmente, vixialo como se nel se gardase o tesouro máis preciado, establecer castigos para os seus ocupantes dirixidos a manter, ou eso din, unha certa orde e disciplina, para que, finalmente, só se necesite contestar por escrito unhas preguntas e todo ese esforzo de gardar foi gratuito.
Debo ter subestimado a sutileza desta xente á hora de artellar engaños para nos medir.
E non só a sutileza, tamén a maldade.
Hai extremos donde non se debería chegar, sobre todo tendo en conta que eles din saber distinguir entre o ben e o mal, din posuer esa verdade.
Esta mañá avisáronme que tiña unha visita.
Eu non recibín nengunha desde que estou aquí.
Alguén me apontou que era miña nai quen viña a visitarme.
Aledeime tanto que me saltei o primer control do pasillo que leva á sá de visitas.
Despois de que o garda correra tras de min, paroume e disculpeime sen convicción.
El dixo que debería disculparme con mellores modais porque podía quedarme sen visitas, alguén me chamou desde o outro extremo do pasillo antes de que pudera facer nen tan siquera un amago de agarrar ó garda.
Crucei o resto dos controles, creo que són dous, coa idea fixa de ver a miña nai, de volver a ver a miña nai despois de perder a conta dos anos.
Cando eu cheguei á sá de visitas esperábame alí unha vella con tan mal aspecto que non me atrevo a facer comparacións con respecto a miña nai.
Esa vella, e ninguén pode convencerme de que era miña nai, abrazouse a min case sen forzas, choraba e tentaba que eu a aceptara como nai berrando _meu fillo, fillo meu_.
Non puden entender esa mala idea de presentarma coma se fora miña nai.
Se o que quixeron era convencer á vella de que inda tiña un fillo, eu podíalles facer ese favor.
Non me costaba nada ser amable e decirlle que estaba ben, que a botaba de menos a pesar de que nunca me escribía.
Podía darlle dous bicos nas meixelas, e esperar pacientemente que ela mos dera antes de se ir.
Pero o que non podo e deixar que tenten engañarme precisamente co único co que eu non engañaría a ninguén.
Non foi precisamente moi legal ese xogo.
Tampouco tratei mal a esa vella, pero o certo é que me colleu en frío, non só en frío senón que eu esperaba ver alí en serio á miña nai, non puden menos que decepcionarme.
Tentei marcharme pero a vella insistía en que eu tiña que lembrarme, collíase a min e pedíame que me acordase, cada vez mo pedía máis histéricamente.
Din volta mentres choraba porque estaba farto de oila.
Collín o pasillo de volta e deixeina alí, esperando que apareza o seu fillo.
Despois de moito tempo aquí, síntome aburrido de esperar que suceda algo que non sexa deprimirme.
Onte á noite levaron o cadáver dun compañeiro que tiña a súa cela tres portas máis alá da miña.
Sacárono envolto nunha manta, a mesma manta coa que se cobría polas noites.
Perdeuse tamén co Café Central unha morea de sonos que nós concebimos tan febril como futilmente, sonos desesperados e sonos inconcebibles, sonos inocentes e sonos criminais.
Todos por mor do ambente, dos cigarriños sen filtro e da suposta e eterna fame de poetas que nós compartíamos máis como filosofía que como unha estricta realidade.
Perdeuse todo daquela estación sen trens pola que transitaban senlleiros exemplares da raza humana.
Perdeuse todo menos a escultura de Buciños, que hoxe domina unha praza cun indigno nome militar.
Ela só perdeu as noites agarimosamente pechas e as quentes mañás invernais de café con leite.
E as nosas parolas por soposto.
As nosas eternas parolas na percura dun ceo inexistente, dá igual da cór que fose, ou ó mellor esto tamén é poesía.
O mellor non percurabamos ren, so asesiñábamos o tempo dese xeito pretendidamente intelectual, intransixentes cos monopolios e abertos a case tódolos engaños cun aquel de liberal.
Certo é que nalgunha ocasión tivemos o mundo pendente dun fío estreito, moi estreito, tan fino como o fume dun cigarriño.
Pero a nosa intransixencia era só verbal, alporizabamos ás veciñas de mesa, raposas de rostro alquímico, e tanguíamos o pelo con furia case real.
Logo baixaba o telón e voltabamos á serenidade case infinita da escultura.
Ela era unha charla común.
Integrábase na paisaxe xeral do Café e na paisaxe particular do noso rincón.
A estilizada figura ascendente, os brazos esvaidos no curvo bronce do peito, coa reminiscencia dun símbolo fálico en femenino, sobre o pedestal negro que a deixaba moi pouco por riba de nós.
Non hai explicación verbal para esa escultura, non atopamos unha explicación abstracta nen concreta para ela.
Non fai falta tampouco.
Poderíamos hoxe afirmar que non se conservaron palabras de todo aquelo, pero consérvase a escultura como testemuña daquela historia.
Non só a radio constituiu, a novidade espectacular tipo fin de século.
O decair a costume máxica das dúas, o dono, que para entón xa non era o mesmo que o fundara, decidíu dotar ó Café Central de música ambiental _equipo estereofónico de trinta watios por canal_ que decían os pelmas enteiradiños e outros exemplares non coleccionables da clientela cotián do Central.
Nós calamos a decisión do gobernante do local, pero dagora en diante non habería máis paz.
Que se Ravel ou Albéniz, que se gaitas ou zanfoñas.
Clásico ou vangardista, ninguén se puxo dacordo nas aptitudes de cada quen.
Nen Beatles, nen Elvis, todo quedaba patas arriba en canto aquel artefacto atronaba a sá.
A historia musical ficou nunha efímera revolta que tivo fin nun desenchufar para sempre.
A música, como todo, pasou.
Rematáronse as discusións como empezaran, sen decir ren, só contemplando o escaso sorriso de bronce, materialmente xordo e inapelablemente sometido ás decisións alleas.
O remate de toda esta historia nucleada nun café, foi moito máis sinxelo que o comenzo, unha porta que se pecha e cada cousa ó seu lugar, nen intermedios teatrais nen respiros deportivos.
Para ese tempo xa estabamos cada un de nós asulagados por preocupacións absurdas pero urxentes.
Incluso pode que ese día no que se pechou unha páxina dunha historia privada, nengún de nós nos decatásemos.
Só o noso complicado maxín xurdíu tempo despois, que ese tempo codificado en pretérito era bó e incluso desexable, entón, por unha lóxica case matemática, corrín a recuperar, polo menos mentalmente porque doutro xeito non puden, aquelo que gardase a máis estreita relación posible coa lembranza.
Pero ese intento de salvar o naufraxio da memoria era xa tardío.
Nen o novo edificio, nen o supermercado que ocupaba o baixo decían nada do lenzo en branco a encher.
Todo semellaba como un muro de cemento interposto no camiño da memoria.
Veume ó encontro a imaxe do derradeiro día que vin o Café Central coa súa Diana no pedestal xunto cun camareiro de branca camisa que me dixo secamente _són setenta e cinco os tres cafés_.
A última voz daquel tempo.
Logo a escuridade da rigurosa e inapelable espera burocrática e por fin a luz.
Una luz de intemperie aberta e por veces fría pero luz ó fin.
Unha praza de paso é mellor que nada para que sobreviva un pasado.
Insisto en pasear ó seu redor para refuxiar o presente nese corpo semibaleiro que retornou da escuridade.
Insisto en acollerme na sua complacencia do pasado da cotián chuvia do porvir.
O negocio de tecidos foi ben ata que foi mal.
Cando foi mal foi, casualmente, a partir da morte do seu fundador, que tempo antes do seu pasamento decidira alongar o nome do seu establecemento, interpretando que un nome longo era máis acorde co movemento do negocio.
Así mandou grabar nun cristal a inscripción que anos despois racharían os obreiros do sector en folga, "Casa Aragón, pañerías finas de ultramar".
Que mentía alevosamente sobre as procedencias das teas, que viñan de Catalunya e como é ben sabido, para nós non está no ultramar.
O vello considerou este nome como unha cuestión de prestixio, era introducir no público a idea de que os seus negocios non se limitaban ó trapicheo de teas vendidas ó peso, senón que mantiña unha relación co exterior, que era para el o marchamo definitivo de potentado.
Despois da morte do patriarca, o negocio pasou a mans do fillo maior, que estudara veterinaria e que, a fin de dar novos pulos ó negocio, marchou a París a mirar as teas que estaban de moda.
Acabou apreciando toda tea que estivera o suficientemente perto do corpo dunha muller (que non foron moitas pero as xustas para que voltara sen un can).
Na volta dese viaxe pasou por Zaragoza para recoller a inspiración mercantil que a proximidade xeográfica proporcionaba e que tan bós resultados lle dera ó seu pai.
Co novo negocio o fillo maior viu perigar o seu plan de viaxe a París no que tiña cavilado detenidamente para fuxir do lar paterno.
O segundo fillo, que quería exercer a política nalgún partido de programa radical, ollaba, ó mesmo tempo, como un novo negocio lle restaría tempo para realizar programas para as melloras dos traballadores, e, o que sería peor aínda, restaríalle credibilidade á hora de establecer o seu curriculum vitae en serio, por ser a súa vida demasiado tranquila económicamente no mellor dos casos, e no peor, o de pertencer a unha clase social moi elevada e vista con desconfianza polos votantes do partido no que quería ingresar.
O terceiro dos fillos quería cantar ópera, o que xa de por si era bastante decadente.
O pai tiña destinado para el a contabilidade do novo establecemento, que por certo, estaría nunha cidade sen conservatorio.
O derradeiro dos fillos inda ía á escola e dáballe igual que houbera, máis ou menos negocio, el estaría igualmente amparado polo espectro maternal.
Se o pai tiña que viaxar moito mellor, menos tempo que estaría na casa.
A nai destes catro descendentes da industria textil, era moito máis nai dos seus fillos que esposa do seu marido, e sabía que, de levarse adiante ese negocio, o marido alongaría inda máis as ausencias nas viaxes e ese lío que mantiña con outra muller veríase reforzado polo tempo a maiores que a nova disculpa lle proporcionaría.
Dáballe igual que o seu marido se deitara ou non con outras mulleres, pero o que lle doía era pasar pola parva que non se entera de nada e sorrí.
Desde este ponto de vista semella que había na familia algo máis que unha tímida oposición a ese proxecto comercial.
Pero un pai é un pai, e a decisión de un pai é suprema e irrevocable.
Así é como se adornaba febreiro.
Dúas semanas despois de que o patriarca do clan tomara a definitiva decisión afirmativa, apareceu morto na súa cama cunha cara de sorpresa que causou malestar a tódolos que a viron.
A familia pechouse na casa que ten un nove no seu frente, présa da dór.
O proxecto de ampliación aprazouse indefinidamente.
Ninguén se tomou molestias para saber como morreu aquel home.
Era unha persoa respetable e, xa se sabe, as persoas respetables teñen unha morte respetable.
O funeral celebrouse tres días despois, no inverno os cadáveres apodrecen máis a modo, con gran rito e asistencia.
A familia disgregouse e cada un deu paso ós seus propios proxectos.
Despois de que o pai se deitara na habitación individual que ocupaba desde hai anos e que xamais compartía coa esposa, foi a visitalo o seu fillo maior quen lle reiterou a súa negativa ó negocio e as súas intencións cara o porvir.
Como era de esperar, o vello non lle fixo nengún caso e dado o seu carácter, discutiron breve pero violentamente.
O fillo, debido á inamovilidade da decisión paterna, aproveitando os seus estudos de veterinaria, inxectoulle un veneno para animais e saiu sen esperar a que fixera efecto.
O terceiro dos fillos, músico aspirante, entrou moi nervoso ó que para entón era xa unha cámara mortuoria, disposto a facerlle inalar ó vello un ácido que conquerira.
O achegarse á mesiña, tirou co leite por tras dela, o ácido que levaba ceibouse antes do previsto e tivo que sair do cuarto entre unhas mal caladas toses, despois de colocar o vaso de leite no seu sitio pero sen contido.
Así que, velaí a solución.
Todos foron culpables e todos creron que foran eles os asesiños.
Todos menos o último dos fillos tiña tramado o asesiñato inda que só o primeiro o fixo efectivo.
Catro asesiños para un morto.
Quen pode sobrevivir a eso?
A moneca inflable coa que me deitei aquela noite, despertou pola mañá lixeiramente desinflada,
Baleirouse ó longo da noite por mor do meu peso e da desesperación das miñas apertas de amante en sustitución.
Vencida pola extensión dunha noite de ausencias mal cobertas.
Os plegues da pel artificial amenceron profundamente enrugados, baixo miña, sen queixa, víctimas do amor sumiso e das ganas que quedan almacenadas nos arquivos do desexo.
Rematei de desinflala a presa, para separala da acusadora luz do día.
A medias esquecida, inda durme hoxe feita unha madexa da que só sobresae o dourado cabelo peiteado en rizos, naquel armario de carballo donde ti gardabas o teu camisón da noite de bodas, o vello disfraz para unha cerimonia na que ofertache unha virxinidade xa vendida.
O burdel dos gatos queda moi por riba da Praza do Concello, como sete ou oito rúas máis arriba.
Agora tampouco é propiamente un burdel, antes sí que o era.
Había mulleres insomnes que lle ofertaban media hora de compaña por poucos cartos a calquera, sen reparar, había un piano vertical que nunca deixou escoitar as súas notas e unha barra de madeira que non era americana pero que tiña entallas das navallas que a tomaban pola árboras das testemuñas amorosas de pago e fendíana en mensaxes estériles.
Esa noite que non te vin e que non me viches, atopeime no burdel cun home que pasaba no seu barrio por ser poeta porque coñecía "EL Quijote" e falaba de Unamuno.
Tivemos unha pequena charla porque era o único cliente do local.
Aceptei mansamente o cigarriño que me ofreceu e seguín o fume coa ollada despois de encendelo.
A miña atención desviouse á outra esquina do mundo, donde unha mulata, cun traxe de baño amarelo, permanecía fixa deixando ver as súas costas, e un cu ancestralmente rítmico, xeroso, de nádegas pechas e redondas.
Non o dubidei máis aquela foto era moi boa.
No fondo da conversa co poeta non había nada, só era unha articulación de palabras, un exercicio lingüístico para non perder o costume da intranscendencia verbal.
Podería ser sustituido por un xogo de palabras onomatopéico, cun aquel de apariencia poética sinxela, "unha leira baleira".
"Vivo nun monte desde onte".
"No porto toparon un morto".
Cáseque mellor recitadas con voz suave, como quen recita os pontos cardinais... espero que mañán te lembres de encher as papeletas do padrón, pero é igual se ti non vas votar...
Eu espero que mañán o día amaneza eclipsado e non se vexa nada en ningures e o desconcerto sexa tal que incluso eu poda durmir todo o día.
Hoxe, cando fixemos o amor, penetreina con máis forza que de costume, ela non se queixou pero eu sei que lle doeu.
Probablemente doeulle máis na alma que no sexo porque poucas horas de paixón podo ofrecer eu para que por riba o faga mal e veña a rematar nunha especie de sadismo tibio e abaratado.
Despois do teatro iremos a bailar _dixo ela_, eu neguei coa cabeza porque non tiña gana nen de pór en movemento un monosílabo.
Tireime no sofá e quedei pasmado no voo dunha mosca.
Podía ser a mesma.
Decidín matala para evitar futuras intromisións, apretei o botón, o esprai ceibouse e o insecto desplomouse ó chan sentíndose asesiñado.
Esto é xa unha historia pasada que non se repetirá e que, friamente, non paga a pena recordar.
As veces boto de menos mentres te posúo a ti, mentres posúo a outras mulleres, que os teus cabelos me busquen para molestarme.
Que a túa dispersa melena me furgue no nariz e salfira o leito.
Outras veces penso que esto non é máis que o desexo de autoanularse e paréceme unha reticencia sentimental.
Pero hoxe sí, hoxe gustaríame que os teus cabelos ocuparan o leito que agora é meu só.
A túa saliva debería unxir a miña pel e a túa lingua...
Recordar todo esto só pon en evidencia o meu fracaso.
Estou só na cidade.
A cidade non parece preocuparlle os actos dos individuos como tais, só lle interesan os grupos que poñan en evidencia os seus erros.
Por que lle habería de importar o que suceda conmigo, acaso che importa a ti que me coñeciches.
Tampouco entendo moi ben se foi o outono ou a miña alma de coarentañeiro (unha palabra fea para describir a un home que está perto do cincoenta anos), o que me precipitou a un estado de aillamento do que non saía nen asomándose arreo pola fiestra que ten como paisaxe un anaco de dúas rúas que se cruzan, dúas árbores e unha farola de época, un quiosco de prensa e un amarelo buzón de correos.
Neste cativo universo cidadán que, para distraerme, eu dominaba sentado como un observador furtivo, como un xogador de xadrez que non pode mover as súas pezas pero que sí pode adiviñar os seus movementos sobre o dámero de cemento e asfalto.
Nese limitado espacio movíanse un inexacto número de sombras, de figuras humanas, de circunstancias persoales que, se directamente non tiñan nada que ver conmigo, si representaban para min a esencia de filosofía cotián, eu gabeábame segredamente de adiviñar o porqué de certas reaccións intrínsecas de cada quen, que estaban agachadas para os demais.
Tiña tamén por arte crer que lía dos seus labios as palabras que, saíran ou non das súas bocas, para min pronunciaban irremisiblemente.
A través da miña fiestra eu podía imaxinar todo aquelo que non vivía, todo aquelo que tiña que botar fóra de min como fose.
En definitiva tódalas durmidas ausencias que o meu introvertido vivir creaba.
Sei que a memoria só conserva aquelo que é mellor de relembrar, que se permite xogar connosco e desfigurarnos na medida en que desfigura o noso pasado.
Esta é unha gran mentira que coloca estorbos na memoria e que pecha, de paso, as realidades que non desexa descobrir.
Como o solpor que vén tan cedo algúns días sen esperar por nós nen polo tempo das agullas, vén e cae como unha tea teatral, entón queda a luz artificial, a nosa propia luz da cómplice inconsciencia e permite que a través da fiestra, agora escura, podamos ver eso que queremos ver.
Dúas rúas que se cruzan con idas e vidas persoais, cunha perspectiva cinematográfica incluidos os protagonistas.
Dúas rúas postas ó través nunha vida.
Realmente como unha película cun reparto de actores case fixo (tan pequeno e tan grande é o mundo).
Ese cine para min segue a ser mudo, os diálogos púñaos eu pero os persoaxes...
Os persoaxes eran alleos ó seu papel e ningún chegará a decatarse nunca.
Nen a muchacha desgarbada e fumadora, ousada, á que un podía desexar pero non querer, soubo endexamais que caiu nas mans dun gigoló envellecido e trasnoitado.
Nen a seria muller que traballaba perto de min, de ademáns adustos, face seria e vestidos clásicos, que iría a ser pór tola por un adolescente con pretensións de chulo discotequero.
Nen o quiosqueiro, gordo e manco, pero non sei cal destas dúas características primeiro, algo xordo, da "Asociación de Inválidos Civiles" que, cando menos, estaba enterado ó día de tódalas mentiras que se espallan polo mundo, a quen eu, no meu peculiar papel de celestina mental, otorguei unha muller debre e lambida, silandeira pero con moi mal humor e obstinada en non engordar ela nen deixar que o fixera ninguén ó seu redor.
Nen estes, nen os executivos con marca, de igual e exacto peiteado a navalla, iguais traxes planchados, sen esquecer o maletín de pel de só o demo sabe que animal, souberon as extrañas historias nas que se viron comprometidos.
Nen os nenos en idade escolar, que se moven como unha masa a certas e moi determinadas horas, acompañados de todo tipo de ruidos, berros e carreiras, adiviñaron o porvir que tan espectacular como gratuitamente lles preparei.
Non.
Tampouco a miña segreda dama do xadrez o soubo.
Era unha rapaza nova, tal vez demasiado, de cabelo longo e lacio mil veces peiteado por unha nai garimosa, que pasaba por diante de min con dous libros apertados baixo da súa face case infantil.
Unha nena de colexio relixioso, uniforme incluido, de paso curto e ollada interesada, de seos inda incipientes que gardaban unha sensualidade durmida e inocente.
Só o destino, se existe, ou chámese sorte ou azar, e se són diferentes todas elas xuntas, viñeron a dar solución donde non había nengún problema.
Pasou un tempo que inda hoxe non sei cuantificar e vin achegarse unha silueta pegada ás paredes das casas.
En carreira, como eu fixera antes, entrou na cabina sen fixarse, e alí estaba.
Era ela.
Maruxa e mailo Pepiño casaron fartos de estar á espera da mellora da economía...
El ía gañar pan ó xornal; ela, o mesmo:
carrexar o sulfato, as vides, sacar folleiros, enramar, vendimar, subir auga ás casas;
traballaban sen descanso e pouco máis tiñan que para pan...
Xuntaron unhas pesetas e trataron de que un deles tiña que para América marchar...
Maruxa dixo que diante iría ela, Pepiño dixo que ben, xa que el moitas gañas non tiña de se embarcar...
Unha noite animárona a saír con elas de troula, ela non quería porque era casada.
As amigas dixéronlle que só se trataba de pasar o tempo, que o baile era moi preto da morada, e se non quería bailar, que mirara...
_¡Mais vós quere danzar con nós...!
Maruxa pensou ben a resposta e díxolle ó moreniño:
_¡Mais vós! ¿cantos sodes...? _non fose que foran unha ducia e tivese que bailar toda a noite...
O xarote explicoulle que era el só.
E fíxolle moita gracia a galeguiña...
Danzaron e troulearon.
Maruxa esqueceu ó Pepiño non só aquela noite, que se repetiu algunha máis.
E daquelas treboadas viñeron as lamas.
Maruxa preñada está.
Escribiu ó Pepiño dicíndolle que tivera un meniño.
Como a despedida fora tan ardente, ó chegar quedou preñada, pero que non llo dixera antes porque o neno nacera moi miúdo e ela non o puido aleitar e puxo unha ama para que llo criara...
Lonxe daquel traballo alugou fogar nunha pensión onde traballaba de cociñeira.
Laborou noite e día co fin de gañar cartos para virse para a súa patria, pois o home, dende que soubo o do fillo, non calaba e estaba moi ansioso de ir para alá ou que eles viñeran para a casa.
O que non sospeitaba o Pepiño era a quén o meniño se asemellaba, e en tódalas cartas lle dicía:
Arranxou a ama de cría que máis ó betume se asemellaba e retornou á súa casa.
O chegaren ó peirao Pepiño foi co seu pai a esperar á súa muller e máis ó seu fillo...
_¿Onde está o meu fillo?
_¡Acouga! _respostoulle Maruxa_
Teño que contarvos o que lle aconteceu ó meniño a ti e máis ó teu pai...
Como eu traballei tanto púxenme unha ama negra e ó neno, por tomar o seu leite, foi cambiándolle a cor e agora o neno é mulatiño...
O médico pouco lle atopou, só o pulso un pouco acelerado e algo suado, ademais de moito medo.
Mandou ós pais saír do cuarto, que quería a solas falar co mozo.
Mirouno fixamente co xeito de amedrentalo e díxolle:
_Verá vostede, doutor, eu deixei de comer para ver se me puña enfermo e me viña a dolor;
tamén me tirei dos muros máis altos, para me mancar; e todo pola dolor...
_Rapaz, ti estás tolo, ¿para que queres ter dolor...?
_¡Para me poder confesar, porque se non me doen os pecados non podo comulgar...!
Os máis vellos xa se están a facer a que nun bar, restaurante ou ben outro negocio, sexan atendidos por esta xentiña...
Un home solteirón, case corentón, foise a Cuba para visitar a uns familiares dos seus pais, que precisaban moita axuda, faltos de todo, menos miseria.
Casaron, segundo eles, na Habana, e os pais ó veren tal cousa puxeron ó fillo fóra da casa.
O fillo foi para un palleiro, arranxouno como puido e fixo o seu niño de amor;
o xergón era de carocha, cociña "butana", uns telderetes e un pequeno cuarto de aseo;
e así el era o home máis feliz da terra...
Non tardaron once meses e xa tiña o meniño un irmán, e para que non se sentise distinto no lugar, era a fotocopia do primeiro, e os avós sen pasar do cabreo...
Mais fixo da parella os máis felices dos mortais...
El sempre lle chamaba "mi negra", sobre todo na intimidade...
Fixo un berce para abanalos e durmían os meniños xuntos...
Empezaba con palabras doces:
Festa, e cos pés no berce daban, e os meniños sempre no chan remataban...
O máis pequeno estaba a durmir, que Manolito se chamaba;
o máis vello co ollo guicho á espera do que pasaba;
empezaba, coma tódolos días, a festa, espertaba o pequeniño e dicíalle ó outro ó oído:
"Agárrate o berce moi forte, que aí vén "A Negra", Manoliño...
Pois os nenos xa estaban cansos de petar tódolos días cos seus ósos no chan...
E a negra si que era negra para eles.
Non era así coa aritmética, non lle gustaba nada, nin saír ó taboleiro cun problema de Bruno a súa almiña coma nun puño.
A min os problemas gustábanme, pero mal se entendía a miña caligrafía, semellante a unha solfa de pentagrama.
Nembargantes as redaccións si eran o que máis me atraían.
Chegamos ser mozas ó mesmo tempo, ningunha fixo carreira, nin queimou as pestanas, nin callo nos cóbados, pero si longos paseos en bicicleta, guateques, ríos e outros divertimentos.
Pasamos moi ben o tempo.
Temos en común moitos amigos, moi letrados e iso que non eran os máis destacados.
Pasaron os anos, pasou máis tempo... e ela foi as "américas", pero retornou galega por fóra e por dentro.
E un bo día dixo:
"¡E se boto para fóra o que levo dentro!".
No seu peito tiña a Galicia moi fondo, moi dentro...
Corrais de galiñas, pitos e capóns.
Piñeirais, que o vento acaricia, árbores con follas de toda cor, xílgaros e merlos; pardais, lavandeiras, rulas e pombas;
gaivotas, noitebras, bufos, curuxas, pegas e corvos furando ó vento;
andoriñas facendo niños ó carón dos balcóns...
Gatos nas solainas á procura, con paciencia, de un rato cazar;
cans de palleiro gardando o lar;
galgos correndo tras das lebres;
furóns no toco dalgún coello para fora botar;
vacas pacendo nas verdes praderías coas ubres cheas de leite a fartar;
tenreiros mamando e bois arando;
cabras montesas nos cumios dos penedos, cos cornos revirados en plan de loita polo seu territorio pelexar;
cabalos salvaxes, en manadas do faro baixar, bebendo nos bebedoiros, para a rapa das bestas... festa galega nacional...
Adegas con grandes cubas e bocios, lagares onde os rapaces pisan cos pes as uvas tintas, quedando a marca de setembro a xaneiro, como se fosen calcetíns;
xerras e cuncas de barro e porcelana bordando para fóra o sangue das cepas que nelas vai; ladeiras con canizos de restras de chourizos de carne e cebola, lacóns, xamóns e touciños que auga na boca fan; moletes de pan de millo, centeo e mestura de trigo de fóra e do país; grelos nun pote ferver; sardiñas asadas, colmeas con abellas e trebellos con mel.
Un canto a Galicia é a súa obra, da súa inspiración.
Seguro, algo esquezo desta artista na súa longa lista...
Desta pintora, para rematar: que unha imaxe vale por mil palabras.
Nunha ocasión, unha das señoras ás que servía, mandouna a unha tenda a mercar algunhas cousas para repoñer a despensa, tardou moito máis do acostumado, que xa non era pouco.
A señora comezou a sentirse un chisco preocupada e enviou a ama de chaves na súa procura.
Pasado un certo tempo chegaron as dúas.
A señora preguntoulle o porqué da súa demora.
Ela sen darlle moita importancia, como era o seu costume, dixo co seu compasado falar:
Tiña dúas pitiñas, unha branca e outra vermella;
cando lles foi dar de comer atopouse con sorpresa que faltaba a vermella.
Pasaron unhas cantas horas de busca da pitiña vermella e nin rastro quedaba dela.
Entón a cada veciño da bisbarra que por alí pasaba lle preguntaba pola súa pitiña.
Á noitiña, xa entre lusco e fusco, e a Reina volvía dos seus mandados, coa súa fiel "Moratiña", e ó pasar polo corral dunha señora que estaba a chamar polas súas pitas, achegóuselle e díxolle:
_Señora Pepita, ¿vostede non vería por aquí a miña pitiña vermella?
A súa maxestade, a Reina, cando ollou á súa pitiña colleuna e díxolle coa súa voz:
Ían pola mañá cedo e pola noitiña recollían, ben para irse desa casa e marchar para outra ou para volver ó día seguinte para a mesma.
Era pouco o que tiñan que recoller: a máquina de coser, a manivela, un xabronciño, unhas tesoiras, un pouco de fío, unhas agullas e o dedal.
Deuse por derradeira a xornada e a Reina pasou unha escoba polo cuarto da costura.
A costureira, que xa tiña todo amañado, botou en falta o dedal, foi onde a señora da casa e contoulle o que lle estaba a acontecer.
_¿Se-ño-ra-e-i-so-do-que-me-es-tá-a-fa-lar-can-to-cus-ta?.
_Pois un dedal vale unha peseta.
_Bu-e-no-se-ño-ra ¿e-vos-te-de-cre-que-a-sú-a-ma-xes-ta-de-a-Re-i-na-í-a-se-agachar-por-i-so?
_Mellor é que comprobemos se funcionan.
¿Que tal se damos unhas cantas voltas?
_¿E se subimos unha costa?
Como Álvaro Pino sentíronse os raparigos, con forzas nas pernas para pedalear ata que os folgos empezaron a fallar:
no primeiro quilómetro xa non podían máis.
Pousaron as bicicletas de calquera xeito, contra as cancelas do cemiterio, dando un golondrón _cos poucos folgos que xa tiñan_ a recia e berrona cancela que se abría en cada movemento, parece que asubía.
Sen medo ningún, pero si respecto, xa estaban dentro.
Brais, moi formal e serio, dixo:
"ti por esa beira e eu por este lado das sepulturas os nomes miramos, por se nun caso meu avó estivese aquí soterrado, porque era de aquí como a bisavoa".
_¿Que fas acó?
¿Con quen viñeches?
¿Quen te trouxo?
¿Sábeo a túa nai?
Queda aquí un intre, mais vai logo para a túa casa.
¡Como estarán todos por non atoparte!
¡Fartos e cansos de andar arriba e abaixo sen te encontrar!
Entre lusco e fusco, sen folgos, chegan os nosos amigos.
Antón, degolado, coas pernas arrastro, xa un paso máis non pode dar.
Brais, con amiseta e calzón, un conxunto de verán pendurado dunha percha semellaba:
parecía imposible que debaixo daquela roupa estivese un rapaz.
De contado contestou o cativo:
_¡E que Antón e máis eu a Berán fomos en bicicleta...!
E sen omitir detalle contou a súa aventura aínda que case falar non podía.
A muller non daba crédito ó que escoitaba.
_¡Como estás ti, criatura...!
¡O teu compañeiro non parece tan canso, pero tamén está moi degolado!
Antón foi para a casa coma un lóstrego, xa que era hora de ir recollendo.
No banco de pedra da súa casa estaba a súa avoa moi enfadada...
Antón coma un peto calado ó seu carón quedou sentado.
Brais fixo o mesmo onda a muller do meniño e foi aconchegándose sen deixar de bater os dentes, e teso de frío, case sen voz, coma un salouco dixo:
_Meus irmáns levaron a chave e a casa non podo entrar e non teño un farrapo co que me tapar...
Uxía, unha amiga dos rapaces, ó oír o que dixo, nuns intres estábao arroupando cunha sudatoria, pero so dicía que eran as chaves da súa casa o que el quería...
Brais foi para a casa da muller do meniño e Uxía moi rabiosa, xa que María non comparecía...
Brais non mellora, nin coa calor do fogar, nin cun colacao ben quente con galletas foron dabondo para as súas meixelas a cor dar.
Nestes intres entra María, na cociña desta veciña toda enrabechada, olla o panorama e cos ollos moi abertos sen pestanexar, como se coa mirada ó seu irmán fose tragar.
_¡Ai se te ve a mamá!
A tía telefonou e xa sabe todo o que aconteceu da túa escapada.
Brais abrindo os ollos coma pratos e con aquel fío de voz de moito medo e ó mesmo tempo, se a resposta servía para algo, xa que o tiña moi cru e moi negro, dixo:
De frío aterecido Brais un día foi Álvaro Pino.
Tardou algún tempo en ollala mentres ondeaba ó vento.
Era vermella e amarela, xa que naquel entón a dictadura así o arranxaba.
Pensou que aquel chan non era para el, porque cada día el máis a súa Arxentina lembraba, e polo calado dicía:
_Qué mágoa ca esta terriña tan fermosa estea tan atrasada e ferida.
Ó pouco de chegar asaltaron ó seu pai, fixéronlle saber que sen familia e lar quedaría se opuña resistencia, deixárono sen un can, porque aquela guerra fratricida fixo homes sen moral: unha loita asasina, o seu propio sangue, co que manchaba as mans.
Tan fonda foi a ferida que en pouco o seu corazón non se reporía e de saudades finou.
E, así, aquel rapaz sen pai, orfo quedou (xa que facía algúns anos que na súa nai Arxentina o seu corpo soterrado nunha chacarita seu pai deixou).
Con grandes obrigas quedou, pois o seu corazón tiña a dous irmáns novos e á súa tía, e el, co seu traballo, os mantiña.
Como sempre, co devir do tempo, algunhas cousas foxen e outras traias o vento.
Coñeceu a moitos rapaces, que por aquel entón nas veiras do Avia brincaban.
Petou o amor da súa vida, trocou o tango pola muiñeira, a milonga polo pasodobre, o bandoneón pola gaita, o poncho polos zocos, o mate polo viño do Ribeiro do Avia, os Andes pola serra, e a patria nova pola vella.
Era de súa nai de quen máis falaba, xa que cando volvese á Arxentina, tan pronto se xubilase, a súa primeira visita sería a Chacarita, onde descansan os seus restos, bicaría aquela lousa e lembraría ós seus irmáns, cando por derradeira vez se despediran, apertando á súa nai, el fora o máis novo ó pé do cadaleito.
Á súa nai, que moi tranquila ela estaba, cunha saia de flores brancas estampadas en ton marrón, coas súas manciñas fíxolle aloumiños nas súas meixelas xeadas...
Non tivo esa sorte do seu soño realizar, levouno Deus para o seu carón e non cumpriu a súa ilusión, porque a vida é un sono e os sonos, sonos son.
E o vento dicía:
"Meus Bos Aires, xamais te volverei ver...
Pero ti de min non te esquezas, que eu de ti non me esquecerei...".
Coñeceu de contado á súa xentiña e moi axiña fixo do pobo unha gran familia;
fundou grupos e asociacións: Sagrado Corazón, Fillas de María, Catequeses, oración nocturna, etc...
Ós santiños da capela, que nunca para fóra saíran, atopoulles un día para cada un.
O padre comezou as súas tarefas para xuntar unhas pesetiñas e, entre rogativas, esmolas e moito traballiño, ensinou ós rapaces das escolas unhas panxoliñas, para despois ir de casa en casa cantando ós Reis.
O coro, en galego, cantado polos rapaces, moi contentos, dicían así:
<inicio_poema></inicio_poema>Naceu, naceu un neno moi mono.
<novo_verso></novo_verso>Naceu, naceu un neno moi guapo.
<novo_verso></novo_verso>A súa nai non lle tiña nin tan sequera un farrapo.
<novo_verso></novo_verso>Súa nai e San Xosé non tiñan con que cubrilo.
<novo_verso></novo_verso>E cada un do seu lado estanlle a tornar o frío.
<novo_verso></novo_verso>Naceu, naceu un neno moi mono.
<novo_verso></novo_verso>Naceu, naceu un neno moi guapo.
<novo_verso></novo_verso>A súa nai non lle tiña nin tan sequera un farrapo.
<novo_verso></novo_verso>Súa nai e San Xosé non tiñan con que cubrilo.
<novo_verso></novo_verso>E cada un do seu lado estanlle tornando o frío.<fin_poema></fin_poema>
Os sancristáns ían de traxe de raso azul e capas de armiño, tal coma no Vaticano, pois a freguesía de San Pedro de Leiro non tiña por que ser menos ca de Roma.
_Denantes morrer, que pecar _repetindo tanto isto que xa non se podía máis.
_¡Suso, vén acó, ó meu carón, quero saber as túas respostas ás miñas preguntas!
_En tódalas partes, don Luís.
_Moi ben, ¡entón!
¿Deus está aquí?
_Si, don Luís.
O crego fóra de si, repenicoulle unha orella e díxolle forte.
_¡Ves o que está a acontecer, por andar de galopín e non ir a escola e non vir á catequese non sabes ónde está Deus!
Así que, Deus está aquí ¿ou non?
_Si, don Luís, Deus está aquí.
_Si, don Luís.
_Entón, na túa casa está Deus.
_Si, don Luís.
Un deles era un pouco fungalla, xa que tiña vexetacións e grandes amígdalas, falaba polo nariz, e cando os outros nenos se mofaban do seu fungamento, el dicía que eran as "inginias".
O fungalla chamábase Sindiño.
O outro Luisiño.
As nais de ámbolos dous pasaban un farrapo de cor da cinza (que no seu comezo fora branco dun moletón, semellante a un pano de cociña) pola cara e polas mans.
Deste xeito foron para a sancristía.
Quedou dentro Sindiño.
Ó pouco saíu, coa cabeza moi baixa, moi vermello, cos ollos cheos de bágoas e saloucando;
Luisiño, así que ollou ó seu amigo daquela maneira, saíu como un lóstrego, tolo por saber o que estivera a acontecer na sancristía.
_Prepárate, meu amigo, que ti e máis eu non facemos a Comuñón este ano;
ti non sabes as preguntas do crego...
Nin ti nin ninguén.
Eu dígoche que non as sabe ninguén.
_E logo ¿ti sábelo? _dixo o outro incrédulo.
_Pois logo, di ¿cantos?.
_E logo, cántos ten que haber _moi firme e moi seguro de sabelo, dixo logo Luisiño.
_E ti, ¿onde vas con esa resposta?
Estás ti bo:
eu díxenlle que había tres e... parecéronlle poucos...
Así eran aqueles cativos, sen malicia e moi cheos de tenrura.
Sentíase o padre moi fachendoso da súa freguesía, pero non o señor bispo, porque o seu catecismo non enchía as arcas dadas as necesidades daquel entón, que eran moitas.
Un bo día o bispo chamouno e díxolle que había que cambiar, xa cós outros cregos, con freguesías máis pequenas, tiñan máis que dar ó seu prelado.
Ós poucos días foi convidado á inauguración da cooperativa de viño.
Veu o señor bispo e tódolos cregos dos arredores, todos sen os seus feligreses.
Entón o padre, para recibir ó prelado Anxo Temiño ("El Temido"), organizou unha gran festa con traxes de época e distintos vestiarios para os nenos e nenas, tal como na película "Benvido míster Marsall".
Despois dos foguetes, os rapaces entoaron unha cantiga moi ensaiada e acompasada, coa música e estrofa dunha canción popular galega e letra do señor abade, e dicía así:
Isto si lle gustou ó bispo, pero non así a estrofa que dicía:
E para os demais cregos cantoulles:
Na escola, cun sorriso nos seus beizos, bicou a tódolos raparigos, pedíulles perdón polos seus prontos cunhas verbas que se abafaban na súa gorxa.
_O meu corpo dende hoxe non estará presente neste lugar, pero a miña vai estar con Deus e con Leiro.
Tempo despois atopeino nunha rúa de Ourense.
Fun ó seu carón e presenteime, pero non foi quen de recoñecerme.
Así que lle falei:
_Don Luís, lémbrese daquela frase da súa doutrina:
"¡antes morrer, que pecar!".
_Ti es de Leiro...
E quen foi a Leiro non pode esquecelo porque queda "enleirado" para sempre.
Entre eles eu lembro a "Retambufa"; ó Sr. Xosé (sen pernas) da Arnoia, e a súa dona; o seu fillastro Domingo, e a un home moi grande que tamén tiña un caxato enorme, que ó pedir esmola dicía:
Eu como non sabía o seu nome chamáballe o "dálle can".
Aínda lembro a moitos máis, sería difícil nomealos nunha páxina.
Era a visita obrigada dos venres:
ían de casa en casa, petando de porta en porta e rezaban un "Padrenuestro" por tódolos defuntos e obrigas que tivese a familia.
Cando chegaba a hora do xantar, que xa quedaban duns venres para os outros, eles sabían que naquel fogar sempre tiñan un prato de caldo ou unha pouca comida quente.
O meu avó, Pedro, dáballes pousada no baixo da súa casa, que sempre estaba cheo de labra, que a xuntaba na súa procura o aserradeiro do Arsenio, e entre labras e os poucos farrapos que eles traían, un pouco de zume, leña máis verde ca enxoita, facían un lume que deixaba todo cunha fumareda no corral e alí era ónde contaban as catro cadelas e repartían os anacos de "pan de boroa e centeo" que tiñan que poñer a remollo en auga, para poder darlles unhas dentadas, xa que aparte de ser o pan reseso, os dentes eran un par de cabeiros (un enriba e dous ou tres na parte de abaixo).
Heriberto, que así se chamaba, saía tódalas mañás cun saco ó lombo e un gran caxato _feito co pao de mimosas_ e un inseparable can de palleiro chamado Pitis.
Era o mendigo máis coñecido, querido, etc.
Xa que tódolos días estaba con nós, formaba parte da paisaxe de Leiro.
Sen el era como ¡se o San Pedro quedase sen festa!.
O seu vestiario eran uns farrapos, segundo fora o antigo dono, unhas veces levaba o pantalón refucido, porque lle arrastraba e outras cos xeonllos ó aire ensinando a branca, fraca e ósea canela.
Se o tempo era de outono repartía con nós, os rapaces, noces e castañas, que collía de restrelo.
E aproveitaba o braseiro que deixaba a caldeira de facer a augardente para asar patacas, que con faragullas duras mesturadas coa pel de pataca queimada que repartía cos meniños que sentaban ó seu carón ó pe do lume: manxar que nos sabía a "maná".
E non digamos cómo lle sabían a el aqueles grolos de xoana, máis semellante ó seu sabor ó vinagre que a viño augado e froitado, como era o seu sabor orixinal, e facíanlle ese agasallo.
Algunha xente dicía que era agulla, pero era apicado;
a xerra era un floreiro que por enriba estaba toda florida como se fosen folerpas de neve.
Eu penso que xa coñecedes un anaco do meu personaxe, que era un bo home, pacifista e non tiña nin unha miguiña de egoísmo, moi dadivoso no que podía dispoñer, xa que na súa gran miseria o pouco que tiña gustáballe compartilo cos rapaces e sentíase como se fose unha obriga.
Mais nós esqueciamos con moita facilidade aquel cariño que nos daba enchéndonos as mans.
E nada máis estar tres ou catro rapaces eramos crueis para insultalo con aquelo que o puña mal e fóra de si...
Pobre Heriberto, ó chamarlle así:
_Heriberto, ¡cu aberto!
_Heriberto, ¡pum, pum, pum!
Ten unha moza en Berán.
Entón a liorta estaba armada e aquel pao tan grande movíao de tal maneira, naqueles brazos e mans, aqueles zocos que eran tres ou catro números máis grandes co seu pé.
Non esquezo un día que alguén tivo a boa idea e dixo:
_Vamos tirarlle pedras sen mancalo.
Porémonos cada un na súa esquina.
El así non saberá ónde ten que ir.
E, mentres, nós fuximos.
A idea foi posta en práctica de seguido.
Eu xa estaba moi metida no papel.
Do que non me decatei foi de que o meu pai que nos estaba ollando dende a porta da carnicería e no momento no que ían a caer as pedras meu pai dixo:
_Nena, segue brincando.
O teu pai non sabe que somos amigos e que estamos a brincar.
O que neste pobo acontece a ninguén lle asombra.
A maior parte da xentiña foise para lugares mais lonxe, emigraron, e poucos, moi poucos, para a súa terra volveron.
Xa quedan moi poucas vides.
Unha tristura.
A terra agora está dormente, erma e baleira.
O seu chan manto das silvas.
O que foron cepas son agora toxos e codesos.
Quixera que este chan fose de castes de vides e mollos, de follas e uvas.
Que o que acontece non fose certo, só un soño cun mal pesadelo:
que volvesen as vides a ser o que fai uns anos eu lembro.
Mercou sardiñas dabondo, pan a esgalla, do viño nin se fala... e durante unhas horas foi semellante a "Baco", como un deus engaiolado polos seus "lacaios".
Os convidados, cos seus disfraces, moi ataviados, o mesmo que o homenaxeado das novelas de Vargas, Marquez e Allende parecían sacados.
Xa fai tempo dabondo, cando San Pedro chegou a Leiro, fixo un trato co "Baco" e entre os dous arranxaron:
"se ti deste pobo es o patrón sempre terás un bo viño ó teu carón".
Desta farándula tolemia algo saquei neste poema:
"¡Qué de artista e de louco, todos temos un pouco!".
E logo, ás mañás, non hai maneira de erguer ós mozos do leito...
_¡E logo ti tan cedo hoxe...! _preguntoulle a nai.
E o rapaz moi pesaroso dicíalle:
_¡É que teño vergoña de estar cos meus amigos, que se están a preparar para iren a festa e eu non podo ir cando a eles...!.
A súa nai engadía:
Un amigo deste mociño, rubio, que estaba a pasar as vacacións na casa dos seus tíos, díxolle a estes que non ía vir durmir á casa, que quedaría na casa duns parentes, xa que ese día eran as festas patronais...
O rapaz convidado díxolle a un curmán, na festa, que non podía quedar xa que non dera aviso ós seus tíos...
_¡Eu agora non podo ir para a casa dos meus tíos, xa que lles mentín a eles e máis ós parentes...!
¿Que fago?.
_¡Pois como eu teño que ir co gando, ó chegar ti déitaste na corte enriba dunha palla seca e xa está...!
¡Cando vexas que son máis ou menos horas, chegas a casa e dis que te viñeches, que as festas do segundo día nunca valen moito!
O fillo da viúva entrou sen facer barullo na súa casa, puxo a roupa de traballo, colleu a aguillada e sacou o gando, a súa vaquiña e máis as ovellas e foise para o prado...
O rapaz rubio, dun brinco saíu da corte como se levase un foguete no cu...
_¡Que mágoa que non sexas un becerro...!
O bo deste home é que nunca se sabía cómo era sen viño, pois para todos o seu estado normal era o de estar bébedo...
Nunha ocasión estando a tronzar na leña, que era máis ou menos a súa laboría, picar garabullo para as cociñas de ferro, saltou un guizo de punta e feriuse un pouco, unha pequena rascadela...
A muller, para quen estaba a traballar, trouxo unha botella de augardente para limpar a ferida.
El ó ollar a botella díxolle:
_¡Por amor de Deus, non estragues a augardente na perna, que así por fóra non desinfecta tan ben coma por dentro!
E agarrou a botella, que xa estaba pola a metade, e nun só grolo baleirouna.
Explicaba que "o primeiro e estar ben por dentro, que logo a alcohol se encarga de cicatrizar por fóra".
Ó mediodía non podía coas calzas e comezaba a sentirse importante, nomeárase a si mesmo "alcalde", cargo, segundo dicían, víñalle de que, de novo, fora "alcalde de barrio", e agora quería gobernar toda a bisbarra.
Entón, cando non podía máis, tomaba posesión e nome do cargo e dende eses intres pasaba a falar castelá.
Noutra ocasión, un colleiteiro levouno para có axudase na vendima botando as cargas de uvas no lagar.
Ó chegar a hora do almorzo, entre o tufo do bagaño e máis o bafo, que se emanaba, de tirar para atrás, foi perdendo as poucas forzas que tiña e o traballo cada vez ía a máis... pois a adega xa estaba a bordar.
O lugar era un regueiro de viño e uvas mesturadas, os carrexóns a entrar cos caldeiros cheos sen sitio para un bago máis...
El, ó ver que daquela liorta de uvas, mosto e bagazo non lle era moi doado saír, foise a carón do dono da adega e falando castelán díxolle:
_¡Borracho, que es o máis borracho da terra, que estás sempre bébedo...!
O Pescadas, se tal viñese de outro parroquián non llo tomaría a mal, pero dun frade e, por riba, o prior do convento, iso si que non llo ía consentir...
Apartou do mostrador da taberna, onde se estaba a apoiar por falta de equilibrio, e con pasos inseguros foi ó carón do frade e deulle resposta á súa afronta:
Contestoulle o "Pescadas":
_¡Está vostede perdoado, pero dende hoxe que non lle pareza mal o que eu lle diga...!
¡A min chámanme o "Pescadas", xa que as miñas "faíscas" son as máis soadas e non propias do meu largo...
Entón teño que cargar co nome, e como vostede está sempre a carrexar o excremento dos galiñeiros, e como ben di o refrán:
Tiña moza de toda a vida, dende a escola, e cando foi ó servicio militar, ó volver, prometeu, perxurou casar...
Nada máis chegar.
E a rapaza fartiña de agardar tivo que se conformar con esperar un pouco máis...
Fillo vinculeiro cun bo capital, a súa nai dicíalle:
"¡por qué non casas xa!".
El sempre respostaba que había tempo dabondo, que era mellor primeiro arranxar o capital...
Ter máis vides, gando e máis terreos, hortas, millo e patacas procurar...
A súa moza _corentona_ púxolle un ultimato:
_¡Casamos, si ou non!
El foi falar co crego;
este díxolle que para se casar tiña que ir ó bispado, pasar polo despacho e traer os papeis, arranxar e...
Un sete de marzo ergueuse moi cedo e foi en busca do permiso para se casar...
Pero non puido ser, pois ó chegar á capital ollou cá xente ía cara á feira e el foi tras dela para ver se houbese algo que lle puidese interesar.
Nada máis poñer os pés na feira, atopou unha mollada de vimbios que lle facían falta para rematar a rodriga, púxose a relear e ó considerar que xa estaba ben de prezo, entre patatín e patatán, os vimbios foron de Antón, e ás costas con eles subiunos ó coche da feira;
o querer pagar o porte atopouse que non lle quedaba un real...
Lembrando o que ía buscar a Ourense, os papeis para se casar, foi xunto á súa moza e contoulle o asunto dos vimbios;
mercáraos, pois estaban moi ben de prezo;
víñanlle moi ben para rematar a rodriga
Para casarse chegaba o tempo dabondo...
A moza enrabechouse, con razón.
Díxolle que se ó día seguinte non tiña os papeis de se casar, ela xa non casaba con el...
Despois do casorio non se lle ocorreu mellor cousa que marchar para a corte a sacar o esterco das vacas;
cargou a súa dona de muñicos, que carrexaba dende a corte para unha meda que tiña nun terreo.
Os seus veciños sabían de sobra que só unhas horas antes tiveran o casorio;
trataron de facerlle pola noite unha cincerrada, e entre os mozos unha cantiga compuxeron...
A muller, daquela, apuntouse para ir a Alemaña.
Nada máis chegar mandoulle ó marido os primeiros marcos que gañara.
_Antón, ¿ti non querías vacas?
Pois outra vez esqueciches a túa obriga, porque, meu queridiño Antón, ¡non hai vacas sen cornos...!
¡Aí quedas coas vacas, que eu quero ó "Marcos"...!
Os bois sempre estaban moi cansos, e a maior parte das veces mal mantidos...
Un día, mentres estaban a cargar o carro de bocois de viño nunha adega, o carreteiro deixou os bois soltos polo agro do río e os marelos non erguían a cabeza, pacendo e rumiando, con fame, porque aínda non xantaran, o día estaba a ser longo por coincidir con primeiro de maio.
O carreteiro foi almorzar unha copa de licor-café, cun anaco de pan, mentres na adega entraron e estaban a batuxar os pipos para envasar...
O dono dos xatos, metendo un anaco de pan na boca e sen presa ningunha, saíu para fóra da taberna e dixo moi repousado coa boca chea de faragullas...
Qué mellor para aquela freguesía, que un San Sebastián máis grande, e cando lonxe, na Habana se atopase, ó ter morriña da súa terra, os seus parroquiáns e maila familia diría, qué presente fixo o Xurxo á súa freguesía...
Foi saber dun obradoiro que fixese a encomenda, e tiña moita presa, pois os negocios da Habana estábano a precisar...
Foi a Santiago de Compostela, alí o atopou, que este artista, a Virxe Purísima estaba a facer entre talla e talla a Virxe ía ser...
Xurxo tratou de convencer ó artista de que iso non era doado, pero os dólares por adiantado deron pronto resultado... e o artista púxose ó trato de contado...
O obradoiro pasaba polo apuro da talla do Santo, pero polo da predicación eso si que non... xa que o seu eran as tallas e ó quitalo daquelo, nada de nada...
Xurxo meteu outra vez a man na carteira, e con outros poucos dólares amañou ó orador...
Déronlle licenciatura, cunha pequena condición:
que se limitara a utilizar o seu receitario, que a súa prescrición non pasara dunhas aspirinas e do bicarbonato.
A súa consulta comezaba a ser amena, respirábase un ambiente de médico e formábase un clima de boa amizade.
Ó consultado preguntáballe qué tiña, sen moitas presas, logo coa información que recollía del abríase de "Vademecum", comparando os síntomas e buscando a enfermidade, e cun compasado e profundo respirar, polos macizos de tabaco nos seus bronquios, dicíalle o diagnóstico con moitas dúbidas, aconsellándolle que de non pórse mellor, despois das súas receitas, marchase á cidade na procura dun bo especialista.
Mirándolle ó seu paciente á cara, dicíalle:
_Para o que eu penso, ti tes...
_¿Que queres?
Pastillas, supositorios ou xarope.
¡A ti que che parece!
Entón o enfermo non saía moi convencido, aínda que si satisfeito pola súa sinceridade, que incluía o recetario do boticario, home, tamén, de profesión frustrada, porque a súa verdadeira era a avogacía, que exercía na rebotica leando de mala maneira a todo fillo de veciña que se lle ocorrese pedir o seu consello, poñendo cara de moita sabedoría e de fonda percepción para asustar ó paisano.
Tiña por costume dirixir sempre no seu discurso a mesma frase, na que para el, sen dúbida, era a párame de toda a avogacía, desa maneira tan transcendental dicía:
_Xa que non se decatan de que iso é un caso de "aplanamento de morada".
Este home non descansaba, sempre a meter a xente en liortas, logo a pobre xentiña, tiña que ir a toda presa na procura dun bo avogado que lle amañase o asunto do antigo avogado das silveiras.
Sen embargo, como boticario era moito máis perigoso.
Dise del, que nunha ocasión visitouno una dona que lle pediu cura para o seu home, cunha dor moi forte nas costas, que non se podía mover, algo para que lle calmase aquela doenza.
Coa mesma receitoulle uns supositorios que segundo el dicía, eran "man de santo".
Ó chegar a casa díxolle a muller ó seu home:
"Pon estes supositorios, que dentro dun pouco xa non notarás nada".
(Os supositorios eran para axudar ás mulleres parturientes a apurar o parto.
Non vos quero dicir o qué pasou aquel malpocado, pois xa o podedes imaxinar).
Así que entre o médico e mailo boticario, os atentados contra a saúde pública eran un verdadeiro perigo.
Certo día o noso doutor foi requirido para que estendese un "certificado de defunción" por mor dun veciño que acababa de morrer.
Arrodeado pola calor dos fillos e da súa dona, mentres o preparaban para a súa última viaxe, a nai dille ó fillo maior:
_¡Iso que ti me estás a pedir eu non cho podo facer sen antes ver o morto!
_Imos entón a ver cómo está o home...
Xa ben vos imaxinades a cara de susto que puxeron a dona e os fillos do defunto cando viron entrar o médico pola casa adiante (por amabilidade o seu fillo transportaba un fonendo, termómetro e un aparello de medir a tensión).
O defunto amortallado por enriba da cama, cadaleito en riste, non foi dabondo para que o noso licenciado estendese o certificado:
coa súa característica calma e acompasado finxir da súa bronquítica respiración abriu o maletín, sacou o termómetro, comprobou se estaba o mercurio baixo e dixo:
_Fagan o favor de poñerllo na axila.
_Síntoo moito.
Pero este home está morto.
Eu non lle podo facer nada...
Este doutor era un home que tiña unha grande ausencia de memoria.
O seu esquecemento era tal que as súas razóns eran xa moi célebres.
Se abrochaba un tirante esquecía de abrochar o outro.
Indo da súa casa para o café, sempre atopaba a alguén que llo lembraba.
El agradecíallo e por partida dobre, fose quen fose, dicíalle:
_Xa que mo dixeches, fai o favor completo de abrocharmo.
_¡Caramba, ho!
Todo un detalle pola túa parte, non agardaba iso de ti.
_Pero... ¿que me estás a dicir?.
_¡Cago no carallo!
¡Que este non é o meu coche!
¿E agora, que fago eu?
Ese foi o fermoso aniversario de vodas, xa que precisou todo o día para ir e vir a Ourense pola súa cabeza de non saber ónde estaba o aparcadoiro do seu seiscentos.
_Que tome este xaropeiro enriba das comidas.
Moi cheo, coa paciencia a piques de rematar, e con voz de autoridade dixo:
Puxo o fonendo nas orellas, díxolle que non se movera, que respirara fondo e profundo cando el llo dixese.
_¡A rapaza ten mozo!
_¡Carallo, mozo non terá, pero xente dentro hai!
Un día á noitiña fóronse para a cama dando as boas noites, cada un no seu fogar.
Para non levantar sospeitas, acomodaron as camas coma se eles estivesen dentro durmindo de certo.
_¡Entón imos ben xa que Barcelona está máis lonxe que León...
Iso era que estaban a facer os seus cálculos, as súas cávilas...
Ó pouco de poñerse o tren en marcha chegou o interventor e pediu os billetes:
A resposta dos rapaces non se fixo esperar...
Mais cando o tren estacionou en Ourense, baixaron, non fose que logo os collera o interventor e tivesen que pagar o dobre dos billetes...
Un mercancía que ía cara a Monforte estaba a piques de saír e se acomodaron entre os sacos de azucre e fariña...
Entre tantos transbordos xa pasara a media noite e non se atrevían a preguntar pola chegada do próximo convoi.
Amañecía cando entrou o tren de Barcelona.
Os rapaces dende o apeadeiro subiron e pasaron a terceira, por non existir cuarta, pensando que se os collían sen billetes o delicto sería sempre máis feble.
_¡Que mala sorte, agora que estabamos tan preto, que xa case nos escoita o Negrete...!.
_¡Si que foi mala sorte, sequera en vez dos gardas nos pillara o sherif...!
_Ven para aquí.
Temos traballo.
Só sacou folgos para facer unha única pregunta.
_Un caso que fede.
Un frade que apareceu morto na ribeira.
Despois de colgar, Ventura quixo busca-lo seu rostro no espello da sala.
Decatouse de que aínda tiña espuma na face, e que lle faltaba por remata-la parte esquerda do pescozo.
Pensou que tiña todo demasiado patas para arriba, e que era mágoa non dar achado outra muller da limpeza.
Tampouco é que lle preocupase demasiado esa desorde coa que se acostumara a convivir, que era unha prolongación do seu corpo coma a pistola ou as camisas brancas;
eses estraños fetiches cos que se afixera, inevitablemente, a andar pola vida.
_¡A ver se consigo que fales un día!
Deitoulle un pouco de auga na cazoleta.
E saíu.
Nada máis chegar á rúa, avisouno un bocinazo.
Era Carballa, que tiña aparcado o seu decrépito automóbil ó pé da porta.
_Preferín vir buscarte.
Mentres imos alá, póñote en antecedentes.
A Ventura non lle gustou que, de saída, o caso cheirase mal.
As premonicións e os agoiros son unicamente espellismos, repetía sempre Arturo Molina, aquel gran policía e gran home que fora, alá en Barcelona, algo máis que un mestre para el.
A única vez que Molina confiou nos seus agoiros e nas súas premonicións, acabou cun tiro na tempa dereita.
Faltáballe pouco para se xubilar, e tiña esa curiosa bonhomía, mesturada de remorsos, que se encontra nos homes con nobreza e dignidade, que queren pasar pola vida sen se deixar envilecer.
_¿Non quererás volver á terra?
Aquilo fora pouco despois do asalto ó banco Central, e andaba todo tan revolto que o fedor podería incluso mensurarse.
El decatouse de que xa chegara ó máis alto e que nunca chegaría a nada máis.
Molina pensaba que existía o mal e que había que loitar contra a aquel xigante de múltiples testas.
A el nunca lle importaran demasiado esas razóns.
Fora un sobrevivente.
Todo depende de que lado se xogue.
Cando Ventura Ribeiro deixou o seminario, decidiu probar sorte neste oficio.
Os anos era aínda difíciles para saber exercelo con dignidade, pero el non tivera tempo de se decatar.
Tódolos tempos son difíciles.
Na paz, igual ca na guerra, o home amosa o seu lado terrible.
Pasaron as rúas do centro, ateigadas de coches que buscaban os lugares de traballo, e dirixíronse ó porto.
_Seino eu...
O comisario confía en ti.
Antón Carballa era o clásico policía mal investigador;
pero tamén era pésimo para as cuestións da burocracia.
Desque Ventura chegara aquí había un par de anos, acostumárase a se-lo seu escudeiro;
un can gardián que só pedía a cambio amabilidade, e axudaba a aquel nos seus casos sen brillo e sen felicitacións; redadas de pequenos camellos, suicidios, atracos...
En Barcelona os casos difíciles, os que cheiran mal, non faltaban nunca, e darían para moitas e moitas páxinas de novelas de detectives.
Alí era Arturo Molina o falcón que case sempre lograba desenmascaralos, e el, Ventura Ribeiro, un ex-seminarista que soñaba coa aldea, o seu avantaxado discípulo.
Aquí este era o primeiro caso dos que de antemán se sabe que feden, pero Ventura Ribeiro xa non tiña nin anos, nin folgos, nin mocidade para decidirse a colle-lo touro polos cornos.
Levantou a saba _do interior do almacén procedía un cheiro a resina que o despexou_.
Naquel rostro distinguiu o anonimato da morte, un rictus de frialdade e dureza; un hematoma no pómulo, que azulaba ou enmoucería.
Antón Carballa volveu repeti-los datos dos que dispuña, como se quixese impresionar ós dous nacionais que custodiaban o cadáver.
Ventura Ribeiro agradeceu que Carballa volvese a dispoñe-los indicios porque aínda non se fixera moi ben con todos eles.
_¿Quen o descubriu?
_¿E onde está?
O xuíz tardaba en chegar.
Ventura Ribeiro púxose a pasear pola beira do peirao.
Tiña poucos indicios e, sen embargo, aquel non lle resultaba un caso de difícil solución.
Ventura pegoulle un berro a Antón Carballa.
Díxolle que trouxera o coche.
_Viña moitas noites por aquí.
Ás veces tamén viña só.
_O coche saíu correndo...
Eu estaba durmindo pero escoiteino.
_Baixe aquí.
Se o necesitamos para algo xa o buscaremos.
Ventura dubidou se lle dar unhas moedas.
Carballa despachouno con autoridade.
Todo consistiría en busca-lo coche do hermano Laudelino, que era así como se chamaba.
Mentres xantaba no bar de costume, Ventura Ribeiro aproveitou para recompoñe-lo puzzle que tiña sobre o hermano Laudelino.
Deixara encargado a Antón Carballa de ir ata o colexio porque supuña que nada de importancia acharía alí.
Na comisaría pasáranlle unha foto do xornal, un deses ecos de sociedade.
O hermano, un home entalado e sen cabelo, facía por sorrir naquela foto na que estreitaba a man do alcalde.
Se non fose porque vira demasiadas cousas na súa vida, ó inspector Ventura Ribeiro non lle parecería aquel home traxeado a mesma persoa que ás veces ía ata o porto co seu coche negro.
Ventura non se fixo cargo do entusiasmo do seu compañeiro.
Comezáralle a parecer todo demasiado sinxelo, pero a súa intuición dicíalle que debería andar con coidado.
"Os casos sinxelos son ás veces os de máis difícil solución", era una das consellas que repetía Arturo Molina e a Ventura non lle facía moita gracia que a súa memoria repetise a que agora era a ficticia voz daquel policía.
Nunca quixera cargar co peso da morte do seu mestre, porque nunca culpa tivera, pero tampouco quería apandar coa impunidade na que acabara todo aquilo.
Antón Carballa debeu notar que estaba nun deses momentos de ausencia, porque non lle deu présa.
Moi logo, como se emerxese dun dos seus pozos sen fondo, decidiuse:
_Imos alá.
A ver que nos depara ese coche.
Chegaron ó parque que albiscaba toda a cidade coma unha presencia tutelar, ateigada de vellas árbores.
Un baluarte reconstruído facía pensar na historia daquela ría.
Nun dos seus paseos encontraron o coche.
Estaba aberto.
Alguén o abandonara e, no medio do nerviosismo, deixara as chaves postas, nas que un investigador centífico distinguiría as marcas dixitais.
_Todo o mundo sabe quen vive aí_ respondeu Ventura Ribeiro, sen se inmutar.
Mentres escoitaba o seu disco preferido de boleros, derrubado no sofá da sala, ollando para aquel loro que herdara de Arturo Molina, e que non daba morto nin tampouco falado unha palabra desque desparecera o seu anterior dono, Ventura Ribeiro pensou que todo era demasiado sinxelo e, ó mesmo tempo, de difícil solución.
No segundo día de investigación, sen facer sequera unha pescuda arriscada, cría ter xa as pezas dispostas.
Contemplou a foto do fillo de Matías Rego; un adolescente que botaran por mala conducta do mesmo colexio do que fora director o hermano Laudelino.
A tarde estaba caendo.
Ergueuse do sofá:
achegouse á ventá desde a que podía albiscar unha porción de mar, unha parte do ceo escurecida e, enriba dos tellados, as luces avermelladas do solpor.
_O señor Rego non está na casa.
_¡Agarda un momento!
Fíxose de contado co rostro do rapaz.
Era un deses rostros típicos dos nenos ben; un aquel melancólico e medoñento.
As dúas persoas decatáronse de por que estaban alí.
Pero a porta abriuse automaticamente e o rapaz entrou naquel xardín prohibido, cando menos, para o policía.
Ventura Ribeiro había moito tempo que non se detiña a lembrar aquelas horas da mocidade, perdidas no interior do edificio do seminario.
Creu lembrar un rapaz que era el, xogando ó futbol coa sotana, e quixo compadecerse, como se iso fose posible, dalgunhas etapas da súa propia vida.
O inspector xefe era deses que se afeitaban dúas veces por día, e que sempre levaban a gravata perfectamente colocada.
As lapelas ben planchadas facían o que podían por outorgarlle certa elegancia ó pescozo forte.
_Vou facer outra chamada...
Un sorriso asomou no seu rostro brillante, pulcro, malia estar cruzado por algúns sinais de rudeza.
Pero cando Ventura dixo o que sabía ou sospeitaba, o rostro do comisario xefe desfíxose das súas máscaras para atinxi-lo semblante da intolerancia.
_¡Non pode ser!
Era a voz de Carballa.
_Perdoa que te desperte.
Acaba de chamarme o inspector xefe.
Díxome que estiveses quieto...
_¿Que foi o que descubriches?
¿Como non me dixeches nada?
Era o comisario xefe.
_Non lle podemos amarga-la vida a un rapaz...
Menudo paxaro era ese hermano...
Este día faría moita calor.
Decidiu ir andando ata o parque, como se fose un intruso desas horas traidoras da mañanciña.
Desde a glorieta enxergábase ben aquela casa pretenciosa, con columnas clásicas.
Había moitas luces acendidas.
Diríase que alguén pasara a noite sen durmir.
Non sabía por que estaba alí.
Unicamente para constatar, inutilmente, o que xa sabía.
Abriuse o portalón e recoñeceu o coche do comisario xefe.
Seguiuno coa ollada, desatentamente, ata que se perdeu monte abaixo.
Pensou que tódolos homes foxen e, sen embargo, comparecen en certos lugares.
_Non, non quero nada.
Brillaron uns ollos intelixentes, doces malia teren as faiscas dun azul corrompido.
Era a ollada abstraída, perennizada, dos que están afeitos a durmir ós poucos en poucas horas.
_¿Era o home do coche negro?
Ventura Ribeiro pensou que debería volver á casa, que tería que encherlle ó loro a cazoleta e que quizais, despois de todo, non sería difícil durmir unhas cantas horas.
El tiña sona de se-lo mellor can para seguir unha pista.
E isto é o que estivera facendo durante moito tempo, desde aquel día en que se botou fóra da policía e abriu a súa oficina de investigacións.
Todo o seu traballo conformaba un xeito de tópico.
Pero era así, e non había outro:
tampouco é tan doado como algúns pensan escribir contos desde a perspectiva que dá ser invetigador, porque nada que non acabe por ser rutinario sucede.
As súas especialidades eran, como é de ver, os asuntos de saias e as fotografías que delataban unha infidelidade.
Saber gobernarse perante o marido.
Pero, iso si, nunca se sentira obrigado a seguir a unha muller tan fermosa.
E as mulleres tan fermosas coma esta, teñen algo de anxos malditos apreixados na tormenta.
Lembrou a descompostura do marido aquela mañá en que entrou na súa oficina.
Eusebio Valeiras alugáraa nun vello edificio que outrora ocuparan as boiantes consignatarias.
O edificio non podía ser derrubado por cuestións artísticas, e naquel vello e poeirento corredor hai unicamente dúas oficinas ocupadas: a dun axente de comercio a piques de xubilarse, e a que marca sobre o cristal, cunha caligrafía algo pasada de moda: "Valeiras, investigador".
Sorprendeuno a foto da muller, malia tratarse da típica foto que pode amosar un marido.
Unha blusa branca, timidamente entreaberta, un colar de pérolas adobiando a forma doce do pescozo.
O rostro era moi equilibrado e sensual e os labios desexables.
Levaba os cabelos loiros, e a media melena recén esculpida.
Todo era previsible agás a súa beleza que conformaba o máis perigoso dos indicios.
O home púxose a tremer.
A todos lles sucede o mesmo.
Ós que non lles sucede, amañan eles as cousas e non teñen necesidade dos servicios que os individuos coma Valeiras lles ofrecen.
_Pero home, agora xa ninguén se escandaliza por nada.
_A foto déixea aquí.
_Nin que dicir ten que isto debe ser confidencial...
Eusebio Valeiras abaneou a cabeza, sen atreverse a dicirlle ó home o que pensaba sobre o seu descoñecemento das regras do xogo.
Logo atreveuse a preguntarllo.
_¿Quen o mandou a min?
Ó investigador gustoulle que o seu prestixio, no que concerne ó seguimento dunha peza, estivese aínda intacto.
Eusebio Valeiras atravesou co home o corredor, cheo de portas cegadas.
Baixou con el ata o portal e despediuno cun frío apretón de mans.
Sentiu a súa inseguridade naquel tímido aceno.
As esculcas dos dous primeiros días non trouxeron ningún resultado inagardado.
Nada había que ofrecerlle a aquel esposo inseguro, que non paraba de deixar parvas misivas no contestador.
Eusebio Valeiras pensou que el tamén desconfiaría dunha muller tan fermosa coma aquela que, ademais, gustaba de resalta-la súa fermosura; de saberse contemplada.
Non, non podía ser para reconquistar a aquel esposo anodino que tampouco tiña azos para ser un político de primeira liña.
Sen embargo, houbo algo que o desconcertou.
Unha tarde seguiuna a distancia.
A muller meteuse nunhas galerías e, cando o investigador fixo o propio, xa non puido continua-la persecución.
Era a primeira vez que perdía un rastro.
Valeiras achacouno ó seu despiste, á súa desentrenada pericia.
As galerías tiñan outra saída e, quizais, sabéndose perseguida, elixíraas para que un Valeiras descuberto perdese o seu rumbo.
Aquelas galerías tiveran moita sona na época anterior ós grandes almacéns.
Agora eran un lugar tristurento, cheo de tendas escuras, malamente iluminadas, con dependentas desocupadas e serias que, de cando en vez, subían e baixaban as caixas das mercancías.
Había tamén un café no que era normal atopar mulleres de dubidosa conducta e algún borracho.
Eusebio Valeiras había máis de dez anos que non entraba nel.
Non, non era o lugar máis indicado para unha muller coma aquela.
O peor de todo é que, unha vez que a muller entraba nas galerías, Valeiras non a vía saír.
Probou a poñerse de acordo cun limpabotas que agardaba nunha saída.
Pero nada.
A muller desaparecía e aparecía ó día seguinte, na porta da súa casa, como se fose un río indómito que atravesaba un espacio de tempo insondable.
Decidiu que na próxima ocasión debería agardar no maldito café.
E así o fixo.
A muller non tiña unha hora fixa para entrar naquel lugar, por iso Eusebio Valeiras viuse obrigado a agardar desde a hora do xantar.
Finalmente apareceu.
Cubría a ollada cunhas gafas escuras, e entrou por unha porta que subía a unhas oficinas que Valeiras cría abandonadas.
_Nada, non hai nada.
_¿Que muller?
Dentro da oficina, unha luz proxectaba as sombras de dúas figuras contra o cristal como se fosen sombras chinesas.
Unha era unha voz de home.
Na outra quixo distingui-la voz da muller, un tanto grosa, que nunca escoitara.
De alí a un pouco, a luz apagouse.
Valeiras creu distinguir un ruído de pasos imprecisos, como se fosen os de alguén que ten dificultades para andar, e que se arrastraban polas madeiras.
Pensou nun corpo grande, e chegoulle unha ronquítica aspiración.
Agardou un anaco, antes de baixar, e encontrouse co sorriso pícaro do home do bar.
Todo daba mala espiña.
E, o peor era que non podería recorrer a ninguén.
A muller tíñao peor ca el.
O home da oficina deixara cae-lo nome de Falcón.
Non podía ser unha casualidade.
El non coñecía a Falcón.
Oíra falar del.
Tratábase dun neno ben que decidira empregar tódolos posibles medios para gañar cartos fáciles; moitos cartos fáciles.
Falcón era o rei dun mundo ó que Valeiras xa tiña as portas definitivamente fechadas.
Había unha fronteira que o separaba totalmente do prohibido.
Deses lugares e esas situacións nas que a cidade seguía erixindo o imperio do mal, coas súas leis e consignas que, outrora, Valeiras soubera interpretar.
Pero agora xa non.
Os asuntos que mantiñan naquel mundo a súa causa xa non viñan a el, e el facía todo o posible por refusalos.
Sabía que de se meter máis ó fondo, todo podía estar perdido.
Creu que non o facía porque esa muller lle parecese moi fermosa, e menos por aquel marido pouco intelixente, pero fíxoo.
Aquel policía debíalle algún favor dos vellos tempos.
Decidiu chamalo á casa.
_¿En que anda metido agora Falcón?
Un silencio nervioso delatou ó policía.
_Sabes que nin nós temos permiso para meternos no de Falcón.
_¿Como que non tedes permiso?
Só tiña a oportunidade de facer unha pregunta.
_¿Quen leva os asuntos do contrabando?
A voz daquel home precipitouse no silencio.
Eusebio Valeiras pensou en como non se decatara antes.
Antonio Ripoll, o catalán.
Quedara coxo dun tiro que lle pegaran na perna.
Algunha vez pensara que o pasado pode repetirse, que permanece embolsado en certos lugares e que, cando témo-la mala sorte de entrar neles, volven sucede-las cousas que sofren o peso da dor ou da desgracia.
Cando saiu da oficina estaba escurecendo.
Eran as sombras plácidas de comezos de verán que empanicaban os edificios dunha color doce.
Eusebio Valeiras escoitou o familiar son da buguina dun barco.
Parou un taxi e deulle o nome das galerías.
O taxista, que era un mozo, non as coñecía.
Tivo que darlle o nome da rúa.
No bar estaba o camareiro, un par de borrachos molestóns e tres vellas repintadas con moita maquillaxe.
Valeiras entroulle directamente.
_¿Está el arriba?
_Eu sei quen es ti.
Es Valeiras.
Nunca volvas vir aquí.
Xa che pasou outra vez.
El agora está disposto a non facerche nada se non volves por aquí.
Segue investigando a dobre vida das mulleres, pero esta é nosa...
_¿Que lle mandades facer?
_Nada malo para ela...
_O camareiro debuxou no rostro unha repulsiva carantoña.
Valeiras tomouno polo pescozo.
Achegoulle o rostro ata senti-lo seu alento suxo.
Logo empurrouno cara a atrás, e a piques estivo de fenderlle a testa contra a botellería que se alzaba ó pé do cristal, e no que agora recoñeceu un nome "Copacabana" que volvía do alén da súa memoria, cheo de saudade como se fose a letra dunha canción esquecida.
Non foi durmir ó apartamento.
Chamou á súa muller, coa que aínda tiña unhas boas relacións, malia estaren separados, e díxolle que non se preocupase se alguén preguntaba por el.
E que dixera que estaba de viaxe.
Entrou no edificio gris no que tiña a oficina pola parte traseira.
De noite semellaba a enorme bodega dun barco fantástico.
Abriu a porta da súa oficina e decatouse de que aínda non viñera ninguén a facerlle a visita.
Pero naquel edificio sentíase seguro.
Había unha parte do faiado na que amañara un recanto particular para el.
Era a mellor guarida que podía achar en toda a cidade un lobo solitario coma el era, entre mobles vellos e as pantasmas que creaba a luz dun quinqué.
Só nunha ocasión tivera verdadeira necesidade de refuxiarse alí.
Acendeu un Montecristo.
Puxo a radio.
Deu en avalia-las distintas posibilidades.
A muller debeu coñecer a Manuel De Brito, máis coñecido por Falcón.
Era un home guapo, moi posto, como escoitara Eusebio Valeiras cando alguén lle referira a lenda de Falcón.
E, claro, non podía ser doutro xeito:
o vello encargado dos traballos suxos, Antonio Ripoll, o catalán, tiña negocios con Falcón.
¿Como podían pasar tantos anos sen que ningunha proba levase a Falcón a dar cos seus ósos no cárcere?
E agora el debería desaparecer da cidade por un tempo.
A vella técnica de dicir no café, no limpabotas, na peña do Derby que estaba fóra.
Cambiar de indumentaria para ver de seguir rumbo.
Sen embargo, de non ter coidado, o rumbo podería ser fatal para el.
Os que sabían como era verdadeiramente Antonio Ripoll, un teórico home de conducta, sabían tamén que non había peor inimigo ca el.
Onte pola tarde, ela saíu disfrazada de muller morena _tamén fermosa_ pola porta das galerías que dá á rúa do Progreso.
Valeiras andara espelido.
Tiña o coche que alugara aparcado alí enfronte.
Ela montou noutro e seguiuna.
Despois de hora e pico de viaxe chegaron aquí.
A esta praia de vinte chalés e un motel que erixían a súa vida, unicamente, durante o verán.
Case non houbo palabras.
Saíron de alí, e el fixo o mesmo cando creu estar seguro.
Entre as sombras do porche, distinguiu a figura corpacenta do coxo, o seu tusir perverso; o seu xeito de respirar que puña nervoso a quen tivese enfronte.
Valeiras tocou, para se sentir seguro, a culata da pistola que levaba no peto.
Pensou que alí mesmo podería acabar co coxo, pero moi logo convenceuse de que daquela guerra só lle pertencía unha ínfima parte.
A quietude da noite foi brutalmente esgazada por un berro.
_¿E ela?
_Ela non sabe nada...
Cre que Falcon é un bendito.
Interpúxose entre el e máis eu.
¡Sería un bo escándalo que se soubese!
¿Coñeces ó marido?
O coxo botou unha risotada que convulsionou a súa tose nerviosa.
Ó pouco tomou aire.
Deixouna ó pé da súa casa.
Pasaba o camión que regaba as rúas para facelas revivir no verán.
O aire aínda era quente a pesar da alta hora.
Valeiras decatouse de que tiña a camisa empapada de suor.
Atreveuse a dicirllo.
_Nunca volva namorarse de xente así.
Ó día seguinte _ficara durmido no sofá da oficina e non tivera que subir a refuxiarse no faiado_ despertouno a voz do marido.
Estaba fóra de si.
Non soubera nada da súa muller durante día e medio, e quería facer culpable daquela desaparición ó propio Valeiras.
Sentiuse aliviado cando puido colgar.
Baixaría á cafetería máis próxima.
Pediría un café dobre para despexarse.
Lería o xornal por ver se viña algunha noticia relacionada co caso, e pensou en como presentarían a morte de Falcón.
E logo subiría e poríase sobre a máquina de escribir para ver de argalla-la mellor mentira, a máis convincente; a que mellor puidese sacar a aquel marido das súas fundamentadas dúbidas.
A redacción estaba nun fermoso edificio modernista que, por mor dun pleito de herdades, non chegara aínda a converterse nun céntrico solar no que sería construído un edificio novo, máis acorde cos tempos, de liñas rectas e frías.
Os catro redactores sabían que se non fose porque eles alimentaban as súas follas co asunto do edificio, o xornal e os seus traballos xa terían desaparecido había tempo.
Ademais, ¡onde ía i-la Verdade se sempre estivera alí!
Elías Salgueiro era o director.
Xamais entraba no despacho que lle correspondía pero, iso si, ocupaba na grande mesa da sala a cabeceira.
De mozo tivera afeccións literarias e nos mesmos talleres de Verdade publicara dúas noveliñas románticas e xentís.
Agora todo o traía sen coidado, agás a asistencia a calquera festa, romaría ou convite que houbese a corenta quilómetros á redonda.
De novo fora bo mozo, e levaba coidado de empregar un tinte para disfraza-la canas dunha color demasiado negra.
Prometeo Rodas era un romántico.
Escribía sonetos en tarxetóns azuis que mandaba facer nos talleres.
En moi contadas ocasións publicáraos baixo seudónimo nas páxinas festivas do xornal.
Tiña un temperamento melancólico e enviso.
Despois de ficar viúvo notábaselle máis.
Era o responsable de volver a redacta-las noticias de axencia e deixalas naquel estilo brillante e demodé que esixía o estilo global do periódico.
Como queira que tiña certa capacidade para o humor negro, aquilo non o importunou demasiado.
Tratábase da petición, co encuadre respectivo, dunha esquela que puña "Armando Pintos, periodista", e un símbolo estrafalario.
_¡Mira ti que me mandaron! _pasoulle o papel por riba da mesa.
Aquel tipo de cousas molestaban a un ser superticioso e feble como era Prometeo Rodas.
Armando Pintos sabía que podían chegar a preocupalo, e por iso, no fondo de si, facíalle gracia a reacción do seu compañeiro.
_Será alguén que te quere mal...
Estas cousas traen mala sorte _opinou Prometeo Rodas que, ó cabo, refuxiou a vista e o seu silencio nuns papeis que tiña a carón de si.
Aquela noite Armando Pintos ceou cunha modista que era amiga del.
Deixouna no portal da súa casa, segundo ela testemuñou.
Foi ata o América (os presentes xuraron que bebeu máis da conta) e cando o día comezou a pinta-las súas anovadas cores no parque, atopouse co cadáver do xornalista, á beira dunha sebe, e a poucos metros da estatua dun famoso almirante.
Prometeo Rodas non lle confesou o da esquela ó comisario que levaba a investigación por medo ou por superstición.
Se cadra non o fixo porque estaba xa moi descentrado, e o seu temperamento nervioso fóralle comendo paseniño a sustancia da memoria.
_Non minta.
O seu compañeiro Humberto Cabo díxome que non andaban moi ben as cousas entre el e o director...
Don Gaspar sabía que o seu traballo estaba moitas veces reñido cos escrúpulos.
A súa experiencia indicáballe que este Prometeo Rodas podería desfacerse dun instante a outro.
Pero había que aplicarlle un ataque frontal, por ver se así soltaba algo.
Prometeo Rodas chantou a ollada na alfombra que levaba alí toda a vida.
_¡Por Deus!
¿Como me di a min isto?
Prometeo Rodas vivía nunha desas casas da parte vella, con moito avoengo e moito escudo, pero algo incómoda por mor dun lentor antigo.
A súa muller e mais el non tiveran fillos e agora adicábase á lectura dos libros de vello que fora amoreando durante toda a súa vida, e que lle tiñan comido, ademais doutras cousas, o angosto espacio de varias habitacións.
Toda a cidade se sorprendeu, e os resistentes e fieles lectores de A Verdade puideron saborea-la prosa lacrimóxena firmada polo propio Elías Salgueiro.
En primeira páxina publicáronse as fotografías de Prometeo Rodas e Armando Pintos.
O artigo dicía que estaban preparados para todo.
Nin que dicir ten que a competencia aireou o que denominou como "Os crimes da Verdade", e suxería que, tristemente, un xornal coma aquel podía estar ferido de morte.
No pequeno cortexo que acompañou o corpo sen vida daquel poeta secreto e amante viúvo ó cemiterio sobranceaban as figuras de don Gaspar, don Prudencio e os dous sobreviventes, que case tiñan xa cara de morto, Elías Salgueiro e Humberto Cabo.
Don Gaspar colleunos por separado no mesmo camposanto.
Achegouse a cada un deles mentres o crego recitaba o do descanso enterno, e díxolle-la mesma cousa que xa tiña preparada como se fose unha crúa ameaza;
volvería empregar con eles a terapia de choque que estivera dosificando as últimas semanas.
E ámbolos dous déronlle, máis ou menos, a mesma resposta.
Que respetase aquel momento de dor;
que os deixase dar terra ó segundo amigo que perdían en cousa dun mes.
Comezou a formar parte da rutina de don Gaspar achegarse tódolos días pola redacción.
Seguía empregando o poeirento despacho nos seus interrogatorios e, para dalas de investigador científico, tomaba notas.
_¿Que sabe dunha esquela que apareceu co nome de Prometeo Rodas na súa casa?
_O outro día, un dos novos atopou un papel que estaba perdido pola mesa, e que tiña a esquela do pobre Armando.
¡Isto si que é bo!
Pensou don Gaspar cando viu entrar outra volta a Elías Salgueiro cunha esquela igual á que el achara na casa de Prometeo Rodas.
Tiñan a mesma caligrafía, e o mesmo debuxo dunha cruz.
Era un tipo de crime que lembraba de velo nos libros ou nas películas.
Alguén envía un sinal a outro alguén que aparece morto.
Podería formar parte da liturxia do crime ou tracexar unha falsa pista que el debería ter bo coidado de non seguir ás toas.
Cabía a posibilidade de don Prudencio.
Pero como pensar en don Prudencio se todo o mundo sabía que só era gracias a el que estes dous infelices conservaban aínda os seus postos.
Don Prudencio ía demasiado vello para facelo.
Quizais tivese no rostro algún sinal de picardía, pero non.
A Humberto Cabo mandárao vixiar.
Tomaba as tazas nunha taberna do barrio, café no Derby e, de cando en vez, achegábase pola casa de Dorita, pero só de cando en vez.
Pasou o tempo.
A cidade volveu ser tan feliz como prometían nas páxinas da Verdade.
Un día don Gaspar recibiu unha chamada na comisaría.
_É para vostede.
É un dos xornalistas da Verdade, ese Humberto Cabo...
Pola voz parece moi alterado...
_Cálmese, vou para aí...
¿Onde está?
A Humberto Cabo volvéralle o nerviosismo, e ensaiaba estraños acenos descompostos.
Sacouna do chaleco.
Xa se ve que segue o xogo, pensou para si don Gaspar, e mentres seguise o xogo sería a maneira de que el puidese desensarilla-lo maldito novelo.
_¿Máis tranquilo?
Hoxe pode ir traballar.
Teño a dous homes na redacción.
Estaban no cemiterio Humberto Cabo, don Gaspar e don Prudencio, cando este o dixo:
_Hoxe será o derradeiro día que saia o xornal.
_Agora queda vostede só.
Por certo, Elías Salgueiro non recibiu ningunha desas esquelas de marras...
Pode que vostede fose o sinalado, e o asasino ou os asasinos identificaron o coche dos meus homes que estaban vixiando a súa casa...
Tivo sorte.
Humberto Cabo baixaba tódolos días ó centro, e tomaba café preto do grande edificio no que aínda estaba, no seu segundo andar, o cartel con letras vermellas que puña A verdade.
De quince en quince días ía á casa de Dorita.
Para iso chamaba un taxi á súa casa e, despois de cumpri-los seus labores, outro taxi devolvíao a aquel piso anodino no que pasaba as máis das súas horas.
Don Prudencio morreu de alí a un pouco.
Cambiara o testamento, que antes deixaba o xornal, a partes iguais, ós catro periodistas e ó xefe de talleres.
O xefe de talleres e Humberto Cabo víanse mellorados cunha suma discreta.
Don Gaspar creu que perdera un cadáver ou que necesitaba o cadáver de Humberto Cabo, pero onde buscalo.
El tamén envellecera máis da conta con este asunto.
A súa memoria e a súa capacidade de retentiva, que antes foran moi claras, embazábanse cunhas incómodas brétemas nas que se afundían as lembranzas, os rostros ou as situacións.
Aquilo que tivera a fasquía de se-lo grande colofón á súa carreira, acabou por se converter no máis inevitable dos fracasos.
_Este caso está fechado.
Está tan ben fechado coma ese maldito xornal.
Por Nadal fixo frío.
Sentírase envellecer a medida que a estructura de vigas metálicas comezara a dar forma e un deses edificios funcionais.
A súa perna sentiu máis da conta o reuma que lle deixara aquela ferida que lle fixeran no frente de Teruel.
Parecíalle un inverno dos de antes, porque no pasado semellaba facer máis frío.
Sentouse na súa cadeira, naquela mesa espida que tiña unicamente dous teléfonos _un deles non funcionaba_, unha bandexa con poucos papeis e un cinceiro.
Fumou o primeiro cigarro do día, que lle provocou unha tose nerviosa e que lle fixo estoura-los bronquios.
_Don Gaspar.
Ten unha carta para vostede_
Era un deses funcionarios novos, que teñen unha boa preparación e que viñan pisando moi forte.
Serafín Lestedo non era o que se di un alumno brillante.
Pero tiña unha idea fixa, desas que poden move-lo mundo e que, en certo senso, chegaría a cumprir;
facerse moi rico e amorear moitos cartos.
A vida, como é lóxico, acabou por separarnos.
Serafín Lestedo andou por América e, como se copiase o periplo dos vellos indianos, volveu rico.
Un día, despois da cea que sempre esixín que se respetase na miña casa por parte da miña muller e dous meus fillos, recibín unha chamada.
Sucedeume o que sucede algunhas veces:
que non sabía con quen estaba falando.
Pero logo caín, porque aquela voz, que non conservaba rastros doutra voz que eu coñera, faloume dos recordos do colexio, de cando gabeabamos polo muro para escaparnos, das anodinas clases de historia, de nomes de amigos; desas cousas, en fin, que a voz presumía que me achegarían a ela.
_Seica ten varios xornais en México.
A imaxe que eu tiña de Serafín Lestedo era a dun mozo máis ben groso, forte, de fazulas avermelladas e corte de cabelo un tanto pasado de moda para aqueles tempos do sesenta.
Agora imaxinábao convertido nun executivo seguro de cada un dos seus acenos;
aínda que non podía facer cadrar aquela vella imaxe coa que eu agora lle atribuía.
E sucedeu que en poucos días volvín escoita-la voz de Lestedo, tan predisposta coma a outra noite a tender novamente os fíos que a tesoura do tempo fora cortando.
Convidábame a unha casa que tiña na mariña e aceptei.
Díxome que preguntara por el naquela vila, que alí calquera me diría onde estaba a súa casa.
E así fixen.
_Son Roberto Dourado.
Fíxose un silencio, como se aquela voz estivese a comprobar a quen correspondía ese nome.
A porta da entrada volveu renxer.
Detrás de min desapareceu a áspera natureza orfa.
Sentinme illado do mundo.
Entrou comigo na casa.
Distinguín un grande recibidor, con moita cousa, pero eu xa tiña o meu pensamento envolto polas brétemas da memoria e pola estrañeza daqueles instantes que non me facían pensar na voz amistosa de Serafín Lestedo, que eu escoitara dúas veces por teléfono.
O home fíxome pasar a unha estancia contigua.
Distinguín os lombos brillantes de coiro de centos de libros perfectamente aliñados.
Cadros un algo modernos de máis para o meu gusto.
A cara non era a de Lestedo, pero tamén pensaría el o mesmo da miña.
Quizais resultáronme coñecidas as faíscas vibrantes que puña nos seus ollos, e que indicaban que pertencía a esa clase de persoas que non deixan nada ó libre albedrío.
E tamén a color algo vermella do seu rostro.
Serafín Lestedo estaba calvo, pero o meu cabelo tamén fora embranquecendo.
Só despois do primeiro envite puiden serenarme.
_¿Póñoche un cocktail?
_Non, gracias.
Teño un oco no estómago...
Non estou afeito a colle-lo coche.
Unicamente o utilizo para ir ó traballo.
A miña muller e máis eu saímos pouco da cidade.
El si era un home de mundo, afeito ás grandes distancias.
Eu era o máis semellante a unha caricatura dun intelectual de provincias.
Levaríamos case unha hora conversando, cando entrou un home _non era ningún dos dous que eu vira antes_.
_Agora non me molestes.
Di que nos sirvan o xantar na terraza traseira.
_¿Gústache isto?
Desexei dicirlle un si que resultase convincente.
_A min gústame a soidade.
Por iso elixín esta zona solitaria.
É o mellor para pensar_ fixo un sorriso retranqueiro e petou co índice nunha das tempas_ eu teño que ter demasiadas cousas na cabeza.
Unha criada nova serviu un xantar demasiado abondoso.
Mariscos variados e carne, regados cun bo viño que Serafín Lestedo non deixou de eloxiar, e que se deixaba beber con facilidade.
O meu anfitrión non paraba de gabarme para resituarme nese lugar común da nosa memoria que trasladaba alí.
As súas estratexias de vida adobiábano con acenos rigorosos, con sorrisos que querían conquistar ó interlocutor como se el aprendese a ser un encantador de serpes.
Pero eu non podía darlle nada.
_Poderías durmir aquí.
_¿Estás casado?
_Si.
Pero non me levo moi ben coa muller.
Gardámo-las formas.
Creo que foi entón cando vin, nun dos balcóns, unha loira elegante, que contemplaba o mar.
Os nosos ollos cruzáronse por un intre desde a distancia.
De cando en vez vía os homes de Serafín Lestedo atravesa-la propiedade.
Deducín que serían media ducia.
Máis de un tiña faccións sudamericanas.
A min fóronseme subindo os efluvios do viño.
Estaba ledo, aínda falador, pero un pouco canso e, posiblemente, pouco lúcido.
Na sobremesa díxome que había unha habitación preparada para min, por se quería descansar.
Fíxenlle caso.
Era a primeira vez _e quizais a única_ que se me presentaba na vida a ocasión de durmir nunha casa coma aquela.
_Ernesto é o meu home de máxima confianza _dixo Lestedo, diante del, e el aceptou o creto que lle daba o seu xefe.
_Baila con ela.
_É moi guapa.
É actriz de cine.
Os ollos de Serafín Lestedo brillaron como quen ofrece un pastel a un larpeiro comensal.
Eu crin que aquela escena xa a vivira outra vez, pero de contemplador.
_¿Prométesme que virás?
Eu prometinllo.
Antes de entrar no coche, vin a loira na balaustrada.
Pensei que nin sequera ollaba para min.
Sentinme culpable de algo, sen saber do que.
_Gustouche o meu agasallo?
_Non tiñas por que facer iso.
_Os amigos son os amigos, Roberto.
Sobre todo para unha persoa coma min que ten que preocuparse dos seus inimigos.
_Máis do que imaxinas.
Eu sentíame importante polo feito de que Serafín Lestedo, o grande magnate da prensa, me distinguise a min.
O extraordinario puxérase a habitar entre o meu traballo na oficina e as miñas clases de historia e contabilidade na academia.
Menos mal que aquel mes de xullo se facía levadeiro, e dispuña un rosario de días grises.
Fun outra fin de semana a aquela casa.
Convencín á miña muller _ela tamén estaba convidada_ de que me deixase ir só.
Eu buscaba no rostro de Nuria algo que ela refusaba.
Facía todo o posible porque me deixase entrar na súa conversa anodina, que xiraba sobre temas leviáns.
Ela respostaba con silencios esquinados, e obrigaba a Serafín Lestedo a interpoñerse.
Algo ía mal para todos, e díxenme que tamén iría mal para min.
Adonouse de min unha escura vergoña.
Quixen marchar de alí, daquela casa que era demasiado para a miña posición, e non volver nunca.
Facía un día redondo de verán.
Avisáronme polo teléfono de que tiña o meu almorzo preparado na terraza.
Baixei.
Nuria, que estaba moi animada e, para a miña sorpresa, moi receptiva, almorzou comigo.
_Déixanos sós_ Serafín Lestedo vestía traxe e gravata, como se estivese preparado para partir.
Cando marchei, detiven o coche e demoreime contemplando aquela casa, as ameas debuxadas contra o ceo; a súa maiestática presencia.
Tiven o agoiro de que algo malo ía suceder e que endexamais podería volver alí.
Unha tarde _o outono comezara a anunciarse nas primeiras sombras tépedas_ unha muller asaltoume á saída da academia.
Tiña eu costume de ir ata os xardíns de Capitanía, coa miña carteira de coiro, e sentarme por espacio dun cuarto de hora nun banco, e matinar en calquera cousa miúda.
Era Nuria.
Levaba o pelo recollido e gafas que non deixaban aprecia-los seus ollos.
_El quere verte.
Algo semellante a un arreguizo ou á simple cobardía adonouse de min.
_Non podes deixalo agora na estacada...
Ademais, saberá compensarte.
Tiven a impresión de que el estaba moi preto de nós.
Observándonos quizais.
Vendo ata que punto eu era responsable daquela fidelidade que el mesmo me outorgara.
Quixen dar eu primeiro.
_¿Por que o fixeches?
¿Non hai outro xeito?
_¿Farías por min unha viaxe alá?
A noria comezou a xirar.
Subiamos e baixabamos.
Tiñamos que berrar para entendernos.
Dixo unha cantidade desas que me permitirían cambiar de vida.
_¿E se non o fago?
Advertíame que sería capaz de todo se non me prestaba ó seu xogo.
_Isto é para ti.
_Ela darache as instruccións estes días.
A min xa non me verás máis ata que isto acabe.
A noria parara de xirar.
A cuncha que nós ocupabamos chegou á plataforma.
_Un día no internado roubáronme vinte pesos.
Sempre souben que foras ti, pero nunca che dixen nada.
_Seguro que saímos desta.
A Nuria non lle deu tempo a volverme a agardar á saída da academia para facerme chega-las súas instruccións.
Ós dous días apareceu na primeira páxina do xornal da nosa cidade, no que nunca pasa nada agás a crise industrial, a foto dun morto, co rostro inchado.
Achárono nunha vella fundición que hai polo porto.
Foime doado recompoñe-las faccións de Ernesto, o home de máxima confianza de Serafín Lestedo.
E así sucedeu.
Hai unha lenda que di que os tiburóns non morren nunca de morte natural, que poden chegar a vivir eternamente, pero os feitos demostran todo o contrario.
Eles mesmos quixeron delonga-la súa persecución;
recrearse nos acenos equívocos de quen se sente atrapado e esgota ata a derradeira das oportunidades.
Seica o deixaron atravesa-las redes que tiñan diposto para el.
Seguírono furtivamente ata o bastión dos acantilados; ata a casa que el construíra apartada do mundo, para que os seus paisanos visen ata onde fora quen.
Diríase que o obrigaban a ir alí, que o dirixían como se preparasen a escenografía tráxica da morte de Serafín Lestedo con todo o circo que necesitaba o pobo.
Houbo fotos das chamas que fuxían polas ventás, e aquel incendio na noite quería impresionar ós seguidores do caso Lestedo como se fose unha pésima novela gótica.
Era a enésima vez que lle tiña escoitado o conto de Pichi, que todos esqueceramos, e que el continuaba co outro conto do seu único partido xogado co Racing Club, e xa non era a primeira vez que Teodoro Leira, empregado da compañía de augas, me dicía que alguén era Pichi.
O que sucede cos homes fantasiosos ou imaxinativos de máis como el era, é que sempre esconden un fondo imprevisible, e adoitan acubillarse en zonas de sombras.
O clima fabricara os días treboentos de fin de verán e na cidade non ficabamos de todo o grupo de contertulios máis que Teodoro Leira e eu mesmo.
Entraramos nun bar ó que rara vez iamos, porque na cidade solitaria e un tanto allea un acababa por muda-los seus costumes mentres durasen eses días do verán, confusos e ambiguos.
Cando chegase setembro, os hábitos volverían ó rego e tardariamos meses _quizais anos_ en volver a este bar da parte vella.
O home que sinalara era unha persoa do común.
Tiña un deses rostros que vimos mil veces, e sería pouco máis que imposible distinguilo entre a multitude.
O único que chamaba a atención é que levaba unha chaqueta de lá, o que non era moi normal tendo en conta a atmósfera abafante que nos amolecía o corpo aqueles días, aínda que as sombras da parte antiga a fan máis levadeira.
_Estou seguro.
É Pichi.
Agora xa ninguén sabe quen foi Pichi.
Unicamente os homes que andamos preto dos cincuenta e os forofos vellos o recordamos.
Dicían que ía fichar polo Real Madrid, pero despois do partido no que o Racing Club lle gañou ó Atletic de Bilbao con dous goles seus, Pichi desapareceu.
_Pois desapareceu.
Nin máis nin menos.
Pichi, ademais de ser un excelente rematador de cabeza e de ter un sentido de verticalidade e do aéreo extraordinarios, tiña ese estraño don que unicamente teñen unhas poucas persoas:
desapareceu sen deixar rastro.
Falouse dun secuestro.
Falouse de que tiña unha grave doenza.
Barallouse o inevitable lío de saias... en fin, todos aqueles falsos rumbos da desaparición de Pichi _ningún levou definitivamente a el_ poden aínda buscarse nos xornais da época, nos dous que había entón na nosa cidade e, incluso, na prensa deportiva da capital.
O que tiña era a face descomposta, e eu comezaba a sentirme un pouco farto del.
Ó día seguinte Teodoro Leira chamoume ó traballo.
Dixo que agardaba por min no Tivoli, un café que hai na praza do Concello, na que aínda sobrancea a figura ecuestre do anterior xefe do estado.
Acudín á súa cita por ter medo a converterme nun daqueles incómodos solitarios que cremos adiviñar polas rúas nos días treboentos.
Aquel día non se distinguía dos outros abafantes que ficaban atrás.
O ceo tiña con tódolos que resistiamos naquel verán quente unha débeda; a de descargar unhas inmensas bátegas de auga que, definitivamente, desen despexado a rareza que se agolpaba no aire encorado; a color suxa que provocaban os incendios.
Teodoro Leira tirou por min, como se eu non me decatase, e buscou as rúas da parte vella, e volveu dirixirse ó bar da mañá anterior.
Nada máis entrar, volveu aparece-lo home.
Distinguino porque tiña a mesma chaqueta de lá _azul ou negra_, mentres que tódolos demais que estabamos alí, que non eramos moitos certamente, non parabamos de suar.
Pero non podía ser Pichi, e si cousas da imaxinación revirada de Teodoro Leira.
Non tardou en decatarse de que nós erámo-los dous curiosos que ollaran para el.
Encarounos con valentía, e atravesou a pequena distancia do bar para achegarse onda nós.
Dirixiuse a min.
Teodoro Leira enmudeceu.
De repente caeu nun pozo sen fondo.
Aquela mañá _xa setembro impuxera o tempo gris que tanto nos acae_, despois da fuxida precipitada do home, e despois do ataque de nervios de Teodoro Leira, comezou a coller corpo a grande sospeita.
_Claro.
Teodoro Leira veu de Caracas... andou de viaxante e logo situouse na compañía de augas.
Non se lle daban mal os números _opinei eu, tendo coidado de non rompe-lo segredo que deberiamos gardar.
_Era de sospeitar, tantas fantasías como el tiña na cabeza, escondían algo...
O noso Teodoro Leira puxérase fóra de si, totalmente ido.
Pedro o Negro non deu creto ás súas palabras.
_¡Eu son Pichi!
¡Eu son Pichi! _berrou mentres sacaba unha foto da carteira.
Pero Pedro o Negro, que tamén era un dos nostálxicos seguidores do estadio do Areal, onde logo se edificou o que foi por uns anos o noso edificio máis alto, tivo que convencerse cos ollos daquel xogador da foto, que si era Pichi.
Decidimos non llo dicir a ninguén.
Gardámo-lo segredo entre Pedro o Negro, Octavio, o profesor de Latín, e máis eu.
E prometemos non lle dicir nada ós outros contertulios da nosa partida de tute no café Tivoli.
E nada lle preguntamos a el o único día que apareceu pola partida.
Viña moi sereno, apreixado pola estraña calma que sucede ás tempestades interiores.
Eu asegúrame investigando varias fotos que Pedro o Negro e Octavio trouxeron do desaparecido equipo do Racing Club.
Non había ningunha dúbida.
Teodoro Leira era ou fora aquel famoso Pichi.
As súas faccións aínda conservaban fragmentos daquela perdida mocidade, e o seu corpo restos da fortaleza nos ombreiros que distingue a fasquía do home de choque.
Ás veces as cousas veñen enfiadas e un suceso tira polo outro ata conformaren unha historia sorprendente e, sen embargo, axustada e precisa.
_Debeu pensar que eu estaba máis borracho do que realmente estaba e que non o recoñecería...
Pasou directamente á parte de atrás, onde antes estaban os camerinos, e onde seica hai algún cuarto para que se ocupe quen queira...
Imaxina, despois do que sabemos del, velo no América.
Tiven a intuición de que alí estaba a resposta...
Pero non daba saído, e eu non me atrevía a ir alí porque aquela porta está vixiada polo dono que é un auténtico matón...
Quen saíu foi unha mulata grosa, de moito cú, que era, como logo souben, quen atendía as habitacións...
Teodoro Leira non tardou en saír da parte de atrás.
Octavio encarou con el.
Si, que Teodoro Leira era Pichi, aquel ariete que voaba polos aires para manterse arriba un longo segundo e remata-lo coiro coa cabeza sen que Ramallets puidese despexa-lo seu tiro.
_Aínda non.
_Pois ábreo pola páxina dos sucesos...
Aí o tes...
Florita apareceu morta nunha fonda da parte vella.
Hai que atopar a Teodoro sexa como sexa...
Xa chamei a Octavio.
Verémonos no Tivoli.
_Nos xornais non din nada de que fose un crime... _comentei eu, no café, mentres agardabamos por Octavio.
Cando chegou Octavio, xa tiña pensado o que deberiamos facer.
_A solución está na parte vella.
Florita tamén vivía alí.
El sempre facía o posible por levarnos alí.
Fomos ata a praciña dos magnolios.
Agardamos a Octavio, que se achegou á fonda na que aparecera o cadáver de Florita e que volveu sen nada.
E alí marchamos.
_A praza de San Pedro non ten saída, e alí hai unicamente dúas casas...
_Octavio pensou rápido.
Recordo que, ó saír do bar, orballaba.
As ruelas e os calellóns estaban desertos, e podíase apalpar no ar a mesma inquietude e a mesma irrealidade que eu sentía no meu interior.
Descartamos unha das casas da praza de San Pedro.
Non podía ser alí.
Tratábase dun deses pazos da parte vella, no que nunca sabemos quen vive, e nos que algunha vez, sorprendentemente, temos visto luz, e que imaxinamos que están habitados por unha señorita doutros tempos.
A outra era unha casa estreita de dous pisos.
No primeiro había roupa a tender.
Chamamos no primeiro.
Saíunos unha muller e Octavio, convencido de cada unha das súas deducións, preguntou directamente:
_¿Está o veciño de arriba?
_Hai que tira-la porta abaixo _dixo Octavio_;
el está aquí.
Pedro o Negro, que é un home forte, deulle co ombreiro un único topetazo xordo.
A vella porta de madeira cedeu.
Aquilo era unha bufarda de mala morte.
Un xeito de santuario no que Pichi, a quen nós coñeceramos por Teodoro Leira; empregado da compañía de augas, recostruíra o que o seu olvido non puidera comer.
O corredor, de tabiques de madeira, estaba ateigado de pósters nos que destacaban os xogadores do Racing Club, cun rostro que se repetía ata a esaxeración, fotos que querían perennizar un anaco de tempo, con figuras que ían ó choque procurando o balón; con outras que pousaban co coiro na man, e que aínda conservaban nos ollos esas sombras que anteceden á contenda.
Eu camiñaba por aquel estreito túnel da memoria con pasos medoñentos.
Os meus dous amigos ían diante de min.
O meu corazón non deixaba de pulsar aceleradamente como se sospeitase.
Estaban agardando por min.
Os xendarmes interrogáronme.
Preguntáronme polos cadros que seica buscara Elpidio Regueiro e logo decidiron darlle carpetazo, ou eu crin que lle daban carpetazo a ese asunto.
Recibín un telegrama que me avisaba de que debería xuntar tódalas cousas súas e mandalas alá.
Por iso permanecín durante uns días, e non por outra cousa.
Collín un hoteliño na mesma rúa en que vivira Elpidio Regueiro, preto dun grande parque ou bosque;
deses que asedian a cidade e acaban por se esparexer cara ós grandes vales, abertos e maxestuosos.
Desde a fiestra do meu cuarto podía albisca-la casa gris, erguéndose cinguida por un aire que lle daba un misterio impenetrable, nas horas que tiñan todas a color da taciturna poalla.
O outro día mandámo-la caixa de zinc na que ía o corpo de Elpidio Regueiro que, segundo o informe, apareceu frotando na canle que atravesaba a parte leste do parque.
Eu mesmo tiven que ir á morgue, ergue-la saba e dicir que si, que aquel era o seu rostro, pero como ía eu saber que era aquel, exactamente, o rostro de Elpidio Regueiro se había varios anos que faltaba da cidade e xa non saía nas conversas da nosa pequena tertulia de burócratas e profesores que temos no café da alameda.
Tratábase para min dun morto anónimo, coa cara desfigurada como se lle vertesen ácido _os xendarmes tampouco quixeron explicarme isto_, pero eu non podía facer outra cousa.
Se cadra aquela era unha morte que non descartabamos para Elpidio Regueiro.
Sendo como el fora, entraba dentro do posible imaxinar un fin coma aquel para ó noso amigo, porque a el sempre lle gustara arrodearse dunha lenda.
Sempre disposto a fuxir cara a diante, deixara a empresa familiar de roupa e, como dende tempo atrás estivera interesado polas cousas artísticas _xuntara unha discreta colección de pintores modernos do país_ acabara por colocarse no museo, onde fixo os labores do conservador; un vello intelectual municipal que xa metía pouca man nese mundo.
Elpidio Regueiro pertencía a esa clase de homes que sempre están dispostos a abandonar algo.
Unha familia, logo aquela fermosa muller da que non lembro o nome, e agora, hai a penas unha semana, o seu corpo apareceu no parque, na parte leste, aboiando nunha canle que se perde ó lonxe, rectilínea, infinita.
O concello envioume a min.
Eses traballos incómodos que sempre realizo e a miña condición de vello amigo de Elpidio Regueiro sinalábanme.
Eu non puiden facer outra cousa que aceptar.
Como adoita suceder, un acaba sempre por errabundear a carón dos lugares da morte ou do crime.
Agás polo asunto da morgue, non saín da comuna na que viviu Elpidio Regueiro.
O meu hoteliño estaba a cen metros da misteriosa casa, á que lle acaía ben calquera pesadelo, e a trescentos metros da reixa que separa o parque da mesma rúa.
Pero os xendarmes non quixeron reparar no soto, e foi alí onde achei o cadro, co rostro da muller.
Podería tratarse do mesmo cadro que faltou do noso museo, pero eu, que non estou moi ó tanto destas cousas, non podo dar fe.
Parecía antigo polas gretas que sulcaban a tea, e parecía moderno polo rostro daquela muller.
Era o retrato dunha fermosa dama, de idade indefinida aínda que non nova, que ollaba cun aceno autoritario a quen quixese contemplala.
Pero eu tiña a impresión de que ninguén a contemplara nunca, agás Elpidio Regueiro.
Púxenme en contacto cunha axencia para embala-las pertenzas do morto, pero o cadro deixeino estar alí.
Aquel estúpido can enrabechado foi o que me levou á señora.
Era a terceira vez que o atopaba, solto polo parque, e non deixaba de dar chimpos cando se achegaba a min.
Foi nesta ocasión cando eu distinguín de lonxe á señora, que pegou un berro, se cadra para que o can deixase de xogar comigo.
Decateime de que se eu non detectara a súa presencia as dúas veces anteriores do meu encontro co can, era porque ela non se deixara ver.
Apurei o paso.
Tiña a impresión de que ela sabía algo de min e que quizais tamén o soubese de Elpidio Regueiro e, aínda que eu non teño ese carácter decidido que se require para estas esculcas e investigacións, quería adiviñar cal era a relación da muller con Elpidio Regueiro.
Cando cravou os seus ollos en min souben que eu non era un descoñecido para ela.
Desbotei, como era lóxico, a posibilidade de que ela se tivese fixado en min, como se aquel fose o primeiro indicio dun amor furtivo entre os seres que se procuran na soidade dos parques.
Fitoume con autoridade, con magoante orgullo;
quizais con desprezo.
_Era amigo de Elpidio Regueiro...
_Se mo permite...
Tirou rapidamente cara ó estanque.
Cando cruzou a ponte, xirouse para ver se eu estaba aínda a medio camiño da canle, pero eu decidira atallar por outro sitio.
Deducín que sairía pola porta principal, que daba á rúa do meu hotel e da casa misteriosa, e xa estaba a espreitala detrás dunha grande árbore;
coido que era un cedro.
Subiu pola rúa americana.
Non me foi nada difícil seguila.
Perdeuse detrás do muro que ocultaba un xardín e unha mansión desas fermosas, de moita clase, branca.
Decidín volver á casa que alugara Elpidio Regueiro, pero cando busquei o cadro que eu deixara no soto e ó que, por prudencia ou por presaxio, eu lle dera a volta contra a parede, o cadro non estaba.
_Todos cren levar un detective en potencia...
Sen embargo aseguroume que eles non volveran ir pola casa e que non había ningún problema en que eu mandase alá as cousas de Elpidio Regueiro.
_Ó seu amigo investigámolo hai meses por un asunto de falsificación de obras de arte, pero ese era demasiado listo...
Non sei por que, pero comezaba a sentirme ben nesta maldita cidade.
Eu decidira toma-lo asunto Elpidio Regueiro como unhas pequenas vacacións, lonxe do meu oficio de gacetilleiro municipal ou do que agora chaman encargado do gabinete de prensa.
Estar dúas semanas lonxe do balbordo das políticas e das saídas ó paso era un bo motivo para sentirse, se non feliz, si tranquilo.
O malo eran as tonalidades grisallentas que amortallaban a comuna, a luz fría de novembro cun lentor que incluso podería apalparse.
Díxenllo sen lle dar tempo a que tomase folgos, sen deixar que se rearmase con ese orgullo de goberneira; coa súa altivez.
O malicioso can púxose a ladrar e a piques estivo de cravarme os dentes na perna.
Era fermosa, sabíase fermosa, e valeuse da súa fermosura para conseguirme.
Elaborei a miña primeira teoría.
Os cadros desaparecidos.
As falsificacións.
Elpidio Regueiro debería ser un pintor impresionante;
deses que falsifican á perfección obras doutros grandes pintores.
Seguramente foi el mesmo quen roubou os cadros do noso gracioso museo.
Agora tiña atado o nó:
Estivera namorado daquela muller, e por iso puxera o seu rostro a unha daquelas falsificacións, tal vez a aquel cadro que eu atopara no soto.
Estrañábame que naquela estrafalaria casa na que el decidira vivir eu non dera con nada semellante a un taller de pintura.
¿Sería o pintor Elpidio Regueiro ou habería outra man?
Gustoume saber que estaba a piques de facer casa-las miñas teorías.
_Elpidio Regueiro era o meu amante.
Como comprenderá a miña posición é delicada.
Teño un nome que defender...
A el gustaríalle que ningunha pesquisa puidese mancharme...
_¡Pero como puideron os axentes dar por fechado o caso...!
Hai demasiados cabos soltos.
Elpidio apareceu morto na canle e todo o mundo está interesado en deixa-las cousas así.
Ela falaba con frialdade, cunha intelixencia analítica; pragmática, a proba de calquera sentimento.
Confesoume que, efectivamente, Elpidio Regueiro era un consumado falsificador;
do mellorciño de toda Europa xunto con un italiano, pero que se eu fora realmente amigo del, o mellor sería que deixase anda-las cousas porque agora estaba morto.
Tamén comentou que el estaría orgulloso de que eu viñese facerme cargo das poucas cousas que deixara, e que el sempre confiara en xente coma min.
Isto pareceume en exceso sospeitoso.
_¿Cando pensa marchar?
_Non sei, non sei...
_Aí non hai nada que facer...
¡Xente demasiado importante!.
Pero vexo que avantou moito.
Xa lle dicía eu que todos teñen un investigador dentro.
Distinguín a súa sombra na escuridade.
Díxome que quería falar comigo e, sen darme tempo a pensar, tirou polos sendeiros negros do parque.
O silencio era interrumpido soamente polo case imperceptible son das follas ó caeren.
Crin que era a lúa, que atravesaba a noctívaga neboeira, a que facía a noite máis misteriosa.
_Sempre crin que eras parvo...
Pero non hai peor cousa ca un parvo pensando por si mesmo.
_Estes mátanse sós.
Doéronme, ademais das súas palabras, que aquel non fose o Elpidio Regueiro que eu coñecera.
Despertei, despois dun delongado silencio, e alí estaba o corpo de Elpidio Regueiro, conformando a quieta postura dos mortos a un metro de min.
O resto xa é sabido.
Case tódalas miñas teorías arredor do roubo dos cadros e da relación de Elpidio Regueiro coa señora foron comprobadas, porque o caso, segundo Martell, só podería ser solucionado por unha persoa coma min;
desas que teñen _segundo indicou_ aínda virxe o senso do intuitivo.
Martell acompañoume ata o aeroporto.
_Boas tardes.
Escoitou unha voz grosa.
Aínda non vira as faccións daquel home que, afeito á escuridade, puidera esculca-las del.
_Si.
_Xa saímos agora _afirmou a voz grosa.
_¿Podería subi-la persiana?
_Gústame a escuridade.
Xa non lle dixo nada.
O seu corpo sentiu a manobra do tren que, como se fose un enorme e poderoso animal, tomaba folgos antes de partir.
_Agora xa podes acende-la luz.
O rapaz levantouse.
Buscou o interruptor que estaba ó lado da porta.
Sentouse enfronte do home.
Investigou a súa face.
Era seca e mármorea.
As gafas escuras non o deixaban facerse cunha idea total daquel rostro.
_¿De onde es?
_Dunha aldea preto de Monforte.
_A min non me gusta montar nos avións _dixo o home.
O tren saíra á luz ambigua do empardecer.
Corría espasmodicamente polas transtendas dos barrios periféricos.
O home tiña na man unha botella pequena.
O rapaz refusou cuns movementos coordenados da cabeza e das mans.
_Tes pinta de ser un bo rapaz.
_Si.
Tes toda a pinta de non matar unha mosca...
Pero iso nunca se sabe.
Coñecín moitos coma ti, e logo...
Despois de darlle un pequeno grolo á botella, pasoulle o dorso da man, e volveulla a ofrecer a Roxelio.
_Se é que se pon así.
O rapaz asumiu a complicidade ofrecida polo home que, de cando en vez, lograba debuxar nas súas faccións ríxidas os síntomas da cordialidade que tencionaba poñer na súa voz, que fora perdendo un aquel de autoritaria gravidade.
O home tiráralle da lingua.
Fíxerao falar da súa aldea e preguntáralle se coñecía algúns locais de Barcelona.
Algún era un deses locais que tiñan unha aureola de prohibición.
Roxelio coñecíaos unicamente de nome ou de velos algunha vez na prensa.
_Eu son Valboa.
_¿Sabes por que che conto isto? _debería ser un langrán, a xulgar polo seu forte tronco.
_Pois a min non me parece vostede ese Valboa _as fotos que el vira de Eliseo Castro, coñecido por Valboa ou polo tiburón, no Interviu ou na Vanguardia podían moi ben ser de varias persoas distintas.
Valboa era, como moitos criminais ou como eses inimigos públicos número un en vías de extinción, un home que non tiña un único rostro.
O home sacou as gafas, e Roxelio asustouse con aqueles ollos de color perversa.
Fixéronlle pensar nos ollos dun bisón albino que vira nunha ocasión nunha granxa.
Tratábanse de dúas luces brancas, frías, nas concavidades encoveiradas dun rostro amplo, cincelado como se fose de pedra, e no que as engurras se confundían con cicatrices.
_Non, non é iso _o rapaz gobernouse ben e conseguiu que non se lle tensasen os nervios.
_Eu xa sei que a ninguén lle gustan os meus ollos.
Terás oído moitas veces que unha ollada do tiburón é sempre unha ollada de morte.
Volveulle a tende-la botelliña, e Roxelio colleuna, crendo que limparía a sequedade que lle facía un nó na gorxa, pero o único que fixo foi provocarlle máis sequedade.
O tren parara nunha estación no medio da noite.
O home sacou un habano.
Mordeuno e prendeulle lume.
Resultaba unha prolongación dos seus dedos fortes, grandes, sarmentosos.
Falaba paseniño, empregando algo semellante á afectividade co rapaz.
Este fora reordenando as pezas das que dispuña.
Eliseo Castro, inimigo público número un.
Asalto á sucursal de Banca Catalana, tiroteo nun descampado de Poble Nou.
O demais pertencía á mítica do franquismo, a un territorio que coincidía coa nenez de Roxelio Pais, pero daquela, á súa aldea non chegaban as novas do submundo barcelonés; aquela cidade na que todo o mundo tiña algún parente.
Eses foran os anos gloriosos de Eliseo Castro e algunha vez, cando saía na prensa, os xornalistas especializados facían uso das súas fazañas e dos seus feitos.
_¿Sabes cantas veces fun ó cárcere?
Unha vez tan só.
Soltáronme ós poucos meses por falta de probas...
E todo foi por culpa dun detective paisano noso que foi comunista...
Nos cárceres tamén había rapaces coma ti, con cara de non matar unha mosca.
Pero no creas que é certo todo o que contan de min.
Roxelio desentendeuse un pouco do relato, aínda que seguía a abanea-la cabeza como se seguise a historia do seu acompañante.
Soñou cunha futura reportaxe que o faría famoso e coa que conseguiría entrar de meritorio nalgunha redacción importante.
O seu encontro con Valboa: dous estraños no compartemento dun tren que se dirixía ó afastado occidente.
O home bocetou un sorriso.
_E a algunha máis ou a algunha menos _a súa cara ensombreceuse e a cinza do habano caeu sobre o seu pantalón.
Nin sequera moveu a man grosa, que descansaba coma unha ponla sen vida na sobada tea do asento.
_A diferencia está en poder matar ou non poder matar.
Hai homes que matan unicamente en circunstancias especiais...
Por exemplo, na guerra.
En situacións de tranquilidade están os que poden matar e os que non poden matar...
Por exemplo, ¿ti que cres?, ¿que poderías matar ou que non poderías matar?
Agora si que sentiu Roxelio que o nerviosismo o premía á altura do corazón.
_¡Oh!, a banda,
¿Ti formarías parte da miña banda?
Aproveitou un silencio mesto, impenetrable coma o negror da noite que os cercaba, para saír ó retrete.
Viu que polo corredor avanzaba a parella de gardas civís que nin sequera asomaban a cabeza nos compartimentos dos que saía luz.
Roxelio púxose nervioso, como se el mesmo fose un fuxido que o último que desexaba era o encontro cos dous gardas.
Cando bateu con eles pensou se debería dárlle-las boas noites.
O seu corazón volteou cando se lle ocorreu se debería dicirlles que no seu compartimento estaba Valboa, o tiburón, un dos homes máis buscados pola xustiza.
Os dos tricornios déronlle as boas noites que soaron como unha voz de alarma, un requerimento ou quizais como unha estraña consigna.
El respostou como se escondese algo.
Cando entrou no retrete fechou a porta, e apoiouse contra ela.
Acoraba.
Sentía bate-lo corazón a máis pulsacións das normais.
Tamén o desaxuste mental que lle produciran os grolos da botella.
Repúxose un pouco.
Baixou o cristal e deixou que entrase o aire xélido da noite e ofreceulle a cara.
Recibiuno con gusto malia punzarlle a carne e, paseniño, sentiuse revivir.
"¿Será realmente Valboa?" matinou o mozo.
Agora o home non fumaba, e mantiña entrelazados os brazos grandes, co aire pousón de non lle importar nada.
Roxelio Pais lembrouse de Miro e Daniel, os seus compañeiros de piso.
Daniel ía no seu mesmo curso de periodismo.
Miro era un señorito de Ourense que asistía a uns cursos de jazz, e que facía todo o posible por aprender a toca-lo saxofón, e que lles daba moito a vara no piso coas notas que lle sacaba ó instrumento, aínda imprecisas.
_¿Seguro?
_Como non o vou crer...
Chegaba onde eles un ruído de voces e un alancar de pasos no corredor.
_¡Chiss! _o home levou o índice á boca.
Escoitáronse uns berros.
Outros pasos frenéticos.
De alí a un pouco asomou un tricornio.
_¿Que pasa? _preguntou o rapaz que agora tremía coma un vimbio, aínda que el sabía que non se lle notaba.
_En Barcelona _repuxo o rapaz con convicción.
_¿E ese?_ o garda fixo un silencio dubitativo, como se acabase de estender unha rede na que podería atrapar un bo peixe co que non contaba.
_É o meu pai.
Imos a Galicia.
_¡Ah!
O garda deu mediavolta e saíu.
O rapaz mirou o reloxio.
_Son as tres e media.
_Non sei...
_A este tren antes chamábanlle o Shangai.
É curioso que moitos trens teñan o seu respectivo nome.
Agora vanse perdendo.
Antes había o baturro, que era o que ía a Zaragoza.
E tamén había o velero, que eran un tren de peixe que saía de Galicia...
Eu andei moito neles.
Unha vez tiven que tirarme dun tren en marcha.
Pisábanme os talóns, e non quedou máis remedio.
Saín dando rolos por un terraplén, e cando parei de dar voltas tiña a clavícula desfeita.
Roxelio creu distinguir na voz do home algo semellante ós remorsos ou á nostalxia.
De cando en vez caían ámbalas dúas figuras nun silencio amortallado, que non era talmente silencio porque nel resoaban, con torpeza e brusquedade, os estraños espasmos do tren, o seu traqueteo contra as vías; esa ambigua animalidade da máquina.
_Bo, lino nun periódico _disculpouse o rapaz.
_Eu non estaba alí.
Eu sempre chego tarde a moitos sitios ou, simplemente, non chego nunca.
_¿Que vai facer alá?
Roxelio ficou calado.
_Moitos _respostouse o home a si mesmo.
Despois de Burgos o rapaz botou unha cabezada.
Cando despertou o home non estaba alí.
Pensou se todo o que sucedera fora un soño, pero viu a maleta vella, de coiro, do home, e o sombreiro de aba ancha pousado no asento.
O home entrou despois dun tempo.
Era un deses calvos que asentan de tal xeito os cabelos que conseguen tapa-la maior parte posible do cráneo espido.
Erguido, no pequeno compartimento, tiña un corpo de labrego forte, rudo que comezara un pouco a debecer.
Debería andar polos sesenta e pico anos.
_¡Como non vou sabelo!
Tamén estiven moito tempo en Marsella.
Moitos dos meus traballos fíxenos alá.
O home quixo saber algo máis da vida que Roxelio facía en Barcelona.
Dos seus plans de conseguir algún día non moi afastado o ascenso social.
Por mor desta causa saíra da súa aldea _xa tiña dous curmáns en Barcelona que traballaban na hostelería_, e el tamén traballara de camareiro e de fregapratos nun deses restaurantes modernos do barrio gótico.
_¿Algún recado a quen?
_Algún recado a moitos...
Terías boa madeira para os tempos que corren se non fose pola maldita droga que anda lixando todo...
_Agora non hai negocio fóra da lei que non teña que ver coa droga_ xulgou o mozo, que repetía case memoristicamente un artigo que non había pouco lera nun xornal.
_¿Ti cres?.
Non fagas caso.
Aínda tiña as mans estendidas no aire, como se dándolle realce ó seu xesto, coas dúas chaves douradas, ínfimas, apreixadas polo polegar o índice de ámbalas dúas, lle dese validez á avenza.
_¿Por que a min?
_Porque es bo rapaz, e porque igual ninguén che dá unha oportunidade.
O rapaz volveu quedar semidurmido, nun estado de confusión que lle impedía deixar de pensar.
Cos ollos fechados cría seguir a contempla-lo rostro ambiguo do home.
Sabía que seguía a interrogalo.
E o peor de todo é que aínda podía facerlle novas proposicións.
Quíxose distraer cos pensamentos máis fermosos e levadeiros.
Pensou no verán e nos baños no río cos seus amigos da infancia e da mocidade.
Todo era tan estridente coma as incómodas notas que Miro, ou el mesmo, lle roubaban ó fermoso saxofón.
Decidiu abri-la persiana e grandes riadas dunha luz apagada polo neboeiro feríronlle os ollos.
Distinguiu as grandes moles de granito, emerxendo incompletas entre a brétema, os castiñeiros e os piñeirais; certo lentor do aire, que se percibía dentro, e que lle resultou algo propio.
Pero cando botou a man ó peto do abrigo _puxérao por riba do corpo a xeito de cobertor_ os seus dedos atoparon un pequeno obxecto.
Sacouno.
Era a chaviña dourada que lle entregara Eliseo Castro, tamén chamado Valboa ou o tiburón e coa que el, se cadra, podería abri-lo mundo.
Entregouse ó xogo de memoriza-lo nome que lle deran, Gérard Richard.
Repetíao moitas veces.
Tódolos nomes que tivera que empregar resultábanlle estúpidos, de novela barata, pero eran os axeitados para pasar desapercibido e ata agora sempre lle fora ben con eles.
Hospedouse no Palace.
Eran mellor os grandes hoteis.
Entre a multitude de ricos, buscóns e conspiradores, un pasaba desapercibido.
Diríase que todos participaban do mesmo xogo, e que era o máis adecuado para eles que as árbores non deixasen ve-lo bosque en que vivían.
No hall escoitou falar alemán.
Era un vello matrimonio.
Xulgou que serían xudeus.
O cuarto que lle deron gustoulle.
Era o suficientemente anónimo como para non querer ficar alí durante moito tempo.
Polas rúas transitaba a xente, con paso canso, como se estivese amolecida pola calor.
Ficaban moi lonxe os campos de batalla e as noites bombardeadas, atravesadas pola luz dos reflectores; polos terribles lampexos.
Lembrouse do último fin de semana pasado en Londres; dos edificios esventrados e dos socavóns.
Era unha imaxe leda aquela cotidianeidade das xentes que paseaban pola praza, os bocinazos dos automóbiles, a luz branca que non era ningunha cousa pero que formaba parte de tódalas cousas.
Sempre tivera un soño estúpido.
Gasta-la vida de hotel en hotel, dedicado a aquela vella vocación de escribir.
As crónicas xornalísticas maleárono.
Agora acostumárase a non deixar nunca unha proba por escrito que o puidese delatar.
A calor fíxoo adormecer.
Cando despertou, a noite cubría xa as avenidas polas que discurrían fatigados automóbiles.
Lembrou que se chamaba Gérard Richard, que era suízo;
que o seu corpo forte e o seu cabelo medio loiro non podían facer dubidar a ninguén e que o seu discreto francés ficaría esluído naquela torre de Babel na que debería moverse.
En Lisboa non debería haber ningún inoportuno que se lle cruzase no camiño.
Lembrou tamén que agardaba ordes.
Que estaba aquí, que esta era unha misión complicada, pero que aínda non sabía con exactitude en que consistía.
Había preto un home que ceaba só na mesa.
Díxose para si:
"debo desconfiar dos solitarios coma min".
Deixou o sobre na mesa pois, se algúns ollos inimigos o contemplan, o adecuado era que cresen que non era nada importante.
Despois de cear, foi ó retrete, e alí mesmo leuno:
As encostadas rúas, deshabitadas e escuras, fixéronlle sentir algo semellante á inquietude, e a inquietude está sempre cercana ó medo.
Creu que chegaba onda el un arrecendo a mar, pero aínda non o vira.
Xulgou que aquel era o edificio da Ópera.
Pasou unha vella cantando unha canción.
Ollou o seu reloxio.
Faltaban aínda oito minutos para as once.
Facía moita calor e molestábao a chaqueta.
Decidiu sacala e ficar en mangas de camisa.
Nisto estaba cando se lle achegou unha muller.
Vestía como el imaxinaba que vestían agora as americanas, con elementos un tanto masculinos, sombreiro ladeado e saia recta; roupas de claros tons.
Non lle deu tempo e había pouca luz para saber se era fermosa.
_¿O señor Gérard Richard?
_Son Pedro de Almeida.
_Cría que Pedro de Almeida era un home.
El sabía que ela tamén sabía que el non se chamaba Gérard Richard.
E o que el sabía de Pedro Almeida, a súa implacabilidade _escoitara en baixa voz cruentas accións que levaban ese nome_ non cadraba con aqueles ollos doces que distinguiu entre as sombras.
_Veña comigo.
_¿Estivera xa en Lisboa?
El respondeu cun non, e acendendo un cigarro.
_Aquí estaremos seguros.
Debería ser un bar clandestino.
Era un lugar suxo; de paredes desconchadas.
A xente bebía en mesas de madeira;
algúns eran homes de mar e, de cando en vez, saía unha muller enloitada que cantaba unha canción dolorosamente sentida.
_Está ben Laura.
A muller volveu poñerse seria.
Cando quería, todo o dicía con contundencia e con certa gravidade.
_É tarde _dixo ela_ debería volver ó hotel.
_Supoño que non nos volveremos ver.
Púxoselle algo no peito.
Creu que tiña sentimentos e que aquela guerra non era a súa.
Estrañoulle atoparse de fronte no vestíbulo co tal Márquez.
A resaca da noite e a estraña fenda que lle abrira a presencia da muller fixérono dubidar se era en efecto aquel home e por que tiña que ser aquel e non outro.
Todo o mundo _os camareiros, os botóns, os recepcionistas_ saudaban a Márquez.
A este só lle gañaba en notoriedade no hotel unha familia polaca, cunha nai elegante e cunha filla moi fermosa, alta e loira, á que todos ollaban sen recato.
O noso home sentiuse algo perdido.
Debería ser el quen dese tódolos pasos pero aínda non sabía como.
Non lle foi difícil entrar en relación con Márquez, porque se non se quería tratar con el, Márquez estaba sempre disposto a tratar con todo o mundo.
Despois de xantar _estaba vendo xornais españois na sala de lectura_, encontrouse co sorriso de Márquez.
_Chámome Gérard Richard_ levaría el a dianteira.
_Eu chámome Arnaldo Márquez_ tendeulle a man, desde a posición elevada_.
¿Non será vostede un conspirador?
Márquez insinuou un sorriso.
Richard acompañouno.
Tiña que matar a ese home, malia estar gañada a guerra e parecerlle unha persoa encantadora e de amena conversa; virtude esta que el sempre respetara.
Non sabía como nin onde.
Xa se lle presentaría a ocasión.
No seu cuarto acariciou a pistola que lle dera o enlace.
Era unha browning.
Márquez dixéralle que se non tiña nada que facer, esa noite poderían ir xuntos ó casino.
Tamén lle dixera para que xornal traballaba, e que elixira Lisboa porque era unha das poucas cidades que naqueles tempos aseguraba distracción, música e boas mulleres.
Foron ó casino no automóbil conducido por Márquez.
Este coñecía ben as ensarilladas rúas.
Saíron ó campo.
A tarde negábase a caer, e delongaba as súas cores luminosas nos confíns do mar.
Enton viuna.
Debuxaba no cadro dunha porta a súa figura esguía, que lle marcaba un traxe longo de cores rosadas.
Ela fixo que non o coñecía.
Achegóuselle por detrás un home mal encarado e tomouna con brusquedade para apartala de non se sabía que.
Achegouse a ela.
O seu acompañante estaba demasiado ocupado coa súa morea de fichas.
_Laura.
_Non me chamo Laura_ provocou no seu rostro unha carantoña ríxida para apartalo.
Atopou o rostro sempre sorridente de Arnaldo Márquez que viña onda eles.
Era unha visión romántica.
A lúa espellaba no mar e un buque acendido atravesaba o esteiro.
Ela estaba acobadada na balustrada.
_Fai o que tes que facer.
Tiña o seu rostro tan preto que se atreveu a bicala.
Ela non refusou.
Chegaron ós seus oídos as notas de lánguidos violíns.
_Teño que marchar.
Recórdao.
Mata a Márquez.
Canto antes mellor.
Mañá verémonos na porta da Ópera ás once da noite.
_Para onde poidas.
Teño ganas de mexar.
Arnaldo Márquez era un histrión que asomaba o seu rostro e o seu bigote pola ventá.
Fíxoo limpamente.
Sen querer miralo de fronte.
A Arnaldo Márquez _¿chamaríase verdadeiramente así?_ ficoulle un rictus estúpido, de non entender nada, nin sequera a súa propia morte.
Ela acudiu á cita.
Tiña ese sombreiro branco, ladeado, que a facía máis inaccesible porque obrigaba a lembra-los seus ollos fermosos.
Mañá, cando collera o avión de volta, Gérard Richard volvería ser Eduardo Abrantes.
Non fixo falta unha resposta.
Malia ser normalmente frío, aquela muller notoullo.
_Lévame a algún sitio deses que coñeces.
Teño ganas de beber.
E bebeu máis da conta, envolto polos queixumes daqueles cantos tristes.
Despertou ó día seguinte nunha cama descoñecida e quixo crer que, efectivamente, pasara a noite coa muller.
Ela entrou no cuarto cun camisón branco e abriu as cortinas.
Desde a ventá víase o esteiro, e as casas que baixaban en chanzos e que formaban un irregular acantilado de tellados vermellos e ocres.
_¿Por que non vés comigo?
_Nin sequera sei o teu nome.
Eduardo Abrantes pensou que todos eran marionetas movidas pola man dun desesperado.
Ela derrubouse sobre o seu corpo, e púxose a bicalo cunha ternura que resultaba innecesaria por estaren moi preto do adeus.
Sempre soubera manexarse nas cidades, pero quería memorizar ben, entre o novelo das rúas, calellas e vielas, onde estaba aquela casa.
Seguiu baixando e apareceu na grande praza que se abría ó mar.
No hotel creu estar diante dunha visión.
Sir Arthur, en persoa, lía un xornal enfronte mesmo da porta xiratoria.
Fixeron que non se coñecían, aínda que sabía que aquel home estaba alí por el.
_Engañáronte.
Desfixécheste dun importante axente noso.
¡A ver como o remediamos!
Non lle foi doado pero distinguiu a casa.
Tiña un pequeno xardín cunha palmeira, e estaba máis arranxada cás casas dos arredores.
Petou e saíulle unha muller.
_Eu son a señora.
Non estaba trabucado.
Aquela era a casa.
Tiña demasiado recente o seu cheiro familiar.
Sir Arthur dixéralle que estivera varios días desaparecido.
Amostroulle a pistola directamente á señora e entrou para dentro.
Subiu ó andar e entrou no cuarto no que pasara a noite ou as noites.
A cama estaba feita.
Desde a ventá contemplou a visión do esteiro que recoñecera, as flores doutras ventás; os tellados, as solladas azoteas.
_Custe o que custe, matareina_ prometeulle a sir Arthur.
Eduardo Abrantes mudou de hotel.
Buscou un hotel portuario, desfíxose dos traxes elegantes que acostumaba usar, pero non daquela pistola.
Polas noites paseaba aquela zona, parapetábase entre as tebras próximas á fachada da Ópera, e facía garda nunha esquina, por ver se entraba naquel local dos cantos.
Outra noite vestiuse de apátrida adiñeirado e volveu ó casino e xogou nas mesas, e tivo o presentimento de que ela eran varias mulleres que contemplaba de costas.
Pero todo foi en balde.
Quizais xa non estivera naquela cidade, pero tiña que buscala nos lugares que compartira con ela, e sabía que a acharía.
Ela foi ó gran, directamente.
_Sei que quedaches aquí para matarme.
_Márquez era un bo axente e un bo home.
_A única orde que non obedecín foi matarte tamén a ti.
_Te-la pistola aí, ¿pensas que son parva?_
Ela apretaba o bolso.
_Un día dixéchesme que fose contigo.
Sei dun avión que sae dentro de pouco dun aeródromo, e pode ir a Funchal ou a Tánxer...
Poderíamos marchar xuntos a reface-la nosa vida.
Eduardo Abrantes soubo que nunca podería matar a aquela muller, e que non se lle presentaría nunca mellor ocasión para desertar.
Distinguiu a sir Arthur, ó pé da estrada, con tres homes máis.
Díxollo no avión, mentres el despedía cos ollos aquela cidade á que xuraría non volver.
A iluminación das rúas principais facía que fosen máis visibles as cortinas de choiva, arremuiñadas polo vento.
Como era normal a aquela hora había un grande atasco, e a Rafael Penedo custaríalle gaña-las outras rúas de costume para chegar á súa casa.
Non lembraba que aquela rúa estivese tan malamente iluminada.
Levaba cinco anos vivindo naquela cidade e aínda non a coñecía ben, aínda que quizais ninguén podería presumir de coñecela a fondo.
Malia estar abstraído, a súa conciencia vixiante indicoulle que debía frear en seco.
Unha figura saíra correndo dun portal e atravesóuselle na rúa.
Os bocinazos seguían soando e conseguiran esgaza-lo carácter en exceso paciente do home.
Non sabía que facer.
A muller xa estaba sentada á súa beira.
_Parece que chove menos _comentou el por comentar algo, aínda que isto non era certo porque a auga borraba as luces da outra banda da ría e os barcos que estaban atracados nas dársenas parecían avalarse no medio dunha tormenta.
_Léveme con vostede _respostou a muller que, despois de esculcalo, se decatou de que o home ollaba coma unha persoa de fiar.
_Pero se eu...
_¿Non sabe quen son?
_¡Ah!
Vostede é artista.
_Si, son actriz.
_Si, oh, Fedra Alcaraz, Fedra Alcaraz_ fitouna con ollos soprendidos, arregalados _antes saía moito na televisión...
_Isto non debe sabelo ninguén_ cortou a muller con voz ríspeta, como se soubese xa que o seu obrigado salvador faría todo o que ela lle indicase.
_¿Que home?
_¿Tómame por parvo?
Entón, ¿de quen fuxía?
A muller puxo no rostro o sinal de quen quere chorar e non sabe se facelo.
Rafael Penedo non sabía a que aterse.
_Léveme con vostede, léveme con vostede...
_Pero... ¿onde quere que a leve?
_Á súa casa.
Rafael Penedo escollera esa praciña cun xardín para vivir porque era o máis semellante á súa vila, e porque esta cidade desparramada e confusa respetaba nela aquel microcosmos particular ó que chegara a engulir administrativamente pero ó que non lle puidera rouba-los costumes atinxidos durante moitos anos.
Cando chegou a esta cidade para comezar unha nova vida _un curmán chegara moi lonxe no negocio da moda e fixéralle un sitio de administrativo_, gustoulle de sobremaneira este barrio e fixo todo o posible por vir vivir aquí.
Ó comezo entendérase ben con este espacio que adobiara con modernos carteis e algún moble antigo, pero había tempo que as relacións entre el e a súa soidade comezaran a non ser boas.
Gañara a loita a súa soidade, e nestes tempos non se sentía nada ben dentro del.
_Tes un piso moi bonito...
_Desde a parte de atrás, vese un pouquiño.
_¡Pero se estás tremendo de frío!
Se queres prepároche algo.
_Arréglome cunha bata e cunha toalla seca...
Fíxolle gracia vela con aquela bata que el a penas utilizaba.
Sentáronse un fronte ó outro.
Ela no sofá.
El na cadeira de vimbio.
Rafael Penedo atopara un paquete de tabaco, e ela serenábase fumando e, de cando en cando, botaba o fume polo nariz.
_Quero que me contes todo.
Se te trouxen aquí, teño dereito.
¡A saber no lío en que estou metido!
_Non estás metido en ningún lío.
Unicamente rescataches a unha muller...
¿Non terás medo de min?
Ela contou o que quixo, non o que o seu anfitrión lle pedira.
Botaron varias horas falando doutras actrices de moda; dun mundo aureolado e estraño que a Rafael Penedo lle despertaba a fantasía.
Pero Fedra Alcaraz non lle deixou títere con cabeza.
Indicoulle cal delas era drogadicta, cal tiña afección ó alcohol ou cal estaba liada con cal.
Sen embargo todos aqueles nomes gozaban, neste tempo, do privilexio de seren moito máis coñecidos ca o de Fedra Alcaraz.
Entrámbolos dous baixaran media botella de whisky, e ela non deixaba de levar á boca pitillo tras pitillo, e de bota-lo fume polo nariz, mentres cruzaba as pernas, compóndo un cadro que a Rafael Penedo lle pareceu familiar.
_Podes durmir na miña cama.
Eu durmirei aquí no sofá.
_Hoxe non, estou algo confuso...
A media mañá chamou por teléfono á casa.
Ninguén descolgou.
Pensou que quizais xa acabara todo, que a muller desaparecera e sentiuse estúpido por non ter aceptado a súa proposición.
_Son eu, Rafael...
¿Quen está aí?
_Ah, es ti...
Deixáchesme soa toda a mañá.
Vives nun sitio moi fermoso.
Como tiña algúns cartos fun mercar cousas e enchín o frigorífico...
¿Virás comer?
Colgou o teléfono.
Cando chegou á casa estaba dun humor de cans.
Encontrou á muller derrubada no sofá, envolta na bata azul, atendendo ás noticias.
_Hola.
¿Comiches?
_¿Segue chovendo?
_Parou mentres viña para aquí.
_Si, son eu.
_¿De que muller me fala?
Un arreguizo percorreu o seu corpo.
Nunca escoitara unha voz que impuxera, ó mesmo tempo, tanto medo e tanta autoridade.
_En ningún.
Pero hai unha persoa que non quero ver.
Rafael Penedo imaxinou que terían dado con el pola matrícula do coche.
Ninguén sabía, agás o seu xefe, cal era o seu domicilio, e podería estar tranquilo.
Deixaría o coche aparcado no garaxe, e volvería á casa en taxi.
Era a mellor maneira de que ninguén o seguise.
E así fixo.
Mentres andaba a rúa do Príncipe, desconfiou da posibilidade de que o seguisen.
Ó saír da oficina viu un home que ollaba para el, e agora vía ó mesmo home _ou iso cría el_ agardando nun escaparate.
Contoullo á muller, que recibiu a nova con serenidade.
_¿Como non vou saber quen é Lucas Pires con todo ese lío que hai montado polo contrabando?
Ou sexa que si, e eu meténdome no peor...
_Si, fíxeno por ti...
_Saben onde traballo, e non tardarán en chegar aquí.
_¿Por que cres que escapei?
A min presentáronme a Lucas en Madrid.
Facíame moitos agasallos, e víao de tres en tres meses...
Pero o outro día presentóuseme no camerino, e díxome que fose con el, que canto gañaba con cada unha daquelas representacións, e que el podería darme todo o que quixese.
Confeso que ó comezo me gustou a idea, pero como ía deixar plantada a compañía con todo o que me custou que me desen este papel...
Si, pasei a noite do venres ó sábado con el.
O domingo tiven que convencelo para que me deixase face-la última función.
Só cando me decatei de que me puxera dous homes para vixiarme sentín medo.
Un deles díxome que fose ata o hotel a busca-las cousas.
Díxomo como se fose unha orde, por iso eu sentín medo, e saín fuxindo.
O resto xa o coñeces.
_¿Ti logo non sabías que paxaro era Lucas Pires?
_¿Como dis iso?
Ti es unha actriz...
_¿Sabes a quen imos ver? _preguntou un dos homes cun ton de poucos amigos.
O conductor dirixía o auto a toda présa.
Primeiramente atravesaron unha das rúas de entrada á cidade.
Logo a memoria de Rafael Penedo non deu aquelado con pequenos rueiros que descoñecía, cheos de imprecisas encrucilladas.
Chegaron ó mar.
Era un pequeno porto, cunha rampla de pedra, que ollaba, ou iso coidou un Rafael Penedo que quería situarse, cara á enseada de San Simón.
Entre o neboeiro da mañá e a luz medio cega distinguíase un vello almacén, de paredes húmidas; destinxidas.
Introducírono no almacén.
Dun xeito sorprendente aquel vello almacén acubillada no seu interior unha casa con certo luxo.
Nunha oficina lateral traballaban, sobre as mesas, dúas mulleres e non paraban de soa-los teléfonos.
Arriba había un apartamento.
Unha cortina separábao do que debería ser unha habitación.
Tras unha mesa ampla estaba Lucas Pires.
Rafael Penedo recoñeceu o seu rostro de velo nos periódicos.
O traxe que vestía non conseguía disfrazalo.
Había algo naquela cara que indicaba a súa orixe, malia ter chegado ben lonxe.
_Ou sexa que este é o cabaleiro...
Rafael Penedo cravou, sumisamente, os seus ollos no chan.
_Ela non quere volver con vostede...
_Díxomo ela.
_Pois agora vas dicirme onde vives.
_Mira, ¿canto gañas en confeccións Polo?
Pouco menos de cen billetes.
Eu necesito a alguén para unha oficina...
Pos ti as condicións.
_Eu nunca traballaría para alguén como vostede.
Lucas Pires ensombreceu o seu rostro.
Ateigou o seu ollar de xenreira e impiedade.
_¿Sabes ti para quen traballas agora?
¿Sabes para quen?.
Tes toda a pinta dun inocente, por iso non me estraña que ela te convencese...
Poñas como te poñas, ela virá comigo.
Agora ímoste deixar.
Tes ata pola tarde para pensalo, para que vexas que Lucas Pires sabe dar unha oportunidade a un ninguén coma ti...
Levádeo, e non lle perdáde-lo ollo de encima...
O conductor freou no medio da costa.
Deixárono nun descampado.
E el botou máis de media hora sobre a herba húmida.
Saloucaba coma aqueles cans tiñosos que perseguían os nenos polas rúas.
Fedra Alcaraz pasara a mañá lendo revistas, fumando e tomando té.
Escoitara pola radio o da súa desaparición e non estaba disposta a saír do piso.
Cando viu entrar a Rafael Penedo asustouse e fixo unha escena histérica.
_¿Quen che fixo isto?
¿quen che fixo isto?
Mesturáronse os prantos dos dous seres.
_¡Vouno matar!
¡vouno matar! _berraba a muller.
_¿En que lío andas metido?
Hai xente moi importante que está moi interesada en saber onde vives...
Eu agora non podo cubrirte.
Estás indefenso...
¿Como foi que se che ocorreu esconder unha muller?
¡Estás tolo!
Rafael Penedo colgou sen lle dar unha resposta.
Fedra Alcaraz parecía unha deusa.
Contemplada cos ollos de Rafael Penedo ninguén pensaría que era unha típica actriz fracasada, que só chegara a ter verdadeiro éxito _como lle contara a el a outra noite_ cun papel nas Bruxas de Salem, alá polos sesenta.
Volveu soa-lo teléfono.
Recoñeceu a voz de Lucas Pires.
_Je, je...
Has perdoar ós meus homes...
¿Ves como foi fácil dar contigo?
¿Está ela aí?
Dille que se poña.
Rafael Penedo fixo un esforzo por erguerse do sofá.
O seu corpo era todo el un mecanismo roto.
Atravesou o pequeno corredor e deitouse na cama.
_Si, si...
Concédeme día e medio...
Fala co meu representante...
Que anulen a función de Santiago.
Ó día seguinte Rafael Penedo puido levantarse.
Fedra Alcaraz xa non estaba alí.
Deixáralle unha nota que indicaba que o chamaría por teléfono.
_¡Vaia compañas coas que andas!
Non te preocupes.
Ninguén sabe nada na oficina.
E ninguén o saberá.
Chamou o teu curmán.
Dixo que xa te chamaría á casa.
A iso das cinco soou o teléfono.
Era a voz de Fedra _chamábase realmente Emilia, pero el non empregara nunca con ela ningún nome_.
_Voume hoxe.
Teño unha tregua de tres horas.
Agarda por min aí, que vou agora.
_Nunha cafetería do centro...
Mellor será que nos vexamos nunha cafetería da Alameda...
¿Sabes onde é?
Decatouse de que non tiña o coche, que seguía no garaxe, e agardou o autobús do centro.
Fedra Alcaraz non estaba.
Agardou por ela unha hora, que tencionou facer levadeira bebendo varias cervexas.
Tardou en convencerse de que ela non iría.
Aquela era, definitivamente, unha cita rota.
Decidiu ir busca-lo seu coche ó garaxe.
A cidade estaba misteriosamente irreal por mor da néboa que non levantara en todo o día.
Volvía á cotidianeidade.
Cando parou no semáforo da esquina dos bancos, ollou para arriba e, vendo aquel anxo de pedra, que despregaba as asas na luz ruín e na friaxe, asaltouno unha idea que xa tivera o mesmo día que se lle interpuxera no seu camiño Fedra Alcaraz.
Que necesitaba un anxo gardián.
Virou cara á Porta do Sol.
Nunha carteleira leu aquel nome, Fedra Alcaraz, e viu o seu rostro moreno, os seus labios vermellos e o seu cabelo loiro.
Nun cartel que a choiva estaba a piques de despegar.
_Quen manda é quen leva.
Ó entrar non me fixei no seu rostro.
Levaba media hora na estrada, apouvigado pola calor e, cando freou o coche vermello, só puiden decatarme de que se trataba dun bo modelo e de que era unha muller quen o conducía.
Non foi difícil entrar en relación coa muller.
A súa rota era interesante para min.
Díxome que ía cara á ría e, se ía cara á ría, podería deixarme na estrada principal.
_Non hai moitas maneiras de saír desta bisbarra.
_Son constructor.
_Chámome Carlos do Val
_¿Prefire escoitar algunha música en especial?
_Poña a que queira.
A min gústame todo tipo de música.
_Podémonos tratar de ti.
_Katry, chámome Katry.
_O nome tróuxeno de Alemania.
Nacín alí.
Os meus pais eran emigrantes.
Na miña pequena cultura non cadraban aqueles datos.
Non tiña idade para ser filla dun emigrante, pero quen quere moverse na realidade aparencial debe estar disposto a que a xente constrúa e xogue cos seus soños como el adoita facer.
_Fai calor.
A ver se chove e se despexa a atmósfera.
A Katry non lle gustara ningunha das conversas que eu lle propuxera.
Apañábase mellor no xogo dos monosílabos.
Seguíamos sendo dous descoñecidos que teñen reparo en utiliza-los seus nomes.
_¿E o teu home?
_O meu home anda sempre de negocios.
_Ah, ¿fai moitos negocios?
Quixen opinar:
_Coido que existen dúas clases de persoas, os que saben facer negocios e os que son incapaces para facer negocios...
Eu creo que son deses que saben facer negocios.
_Perdoa, vou facer unha chamada.
_¿A quen tes que chamar? _preguntei desconfiado.
Levabamos xa media hora naquel bar, cando entrou un home.
Ollou directamente para nós, sen reparar en ninguén máis.
De súpeto finxiu un encontro coa muller.
_¿E ti por aquí?
_Este é Carlos do Val.
É constructor.
Inchei o peito.
Deille a man.
_Son amigo de... _dubidou un chisco.
_De Katry _atallou ela.
_Chámome Ramón... Ramón Valcarce.
Todos mentían.
Pero tamén mentía eu, e por iso tiña que acepta-lo xogo.
_É aquí.
Abriu unha porta de ferro.
_¿Metes ti o coche?
Entramos na casa.
Había un salón elegante, que contrastaba co aspecto exterior do edificio.
Nel amoreábanse demasiados mobles; cadeiras, mesas caras, sofás, dúas televisións, cadros que ateigaban as paredes; algúns convencionais, con insípidas escenas de caza, e outros que parecían ser cadros de firma polas súas cores atrevidas e modernas.
_Xa ves.
¿Que queres tomar?
Tiven que atravesa-lo bosque de mobles para chegar ata o sofá no que estaba sentada.
Un seductor debe estar disposto a todo, incluso a desfacerse das maneiras e dos ritos e ir directamente ó gran.
Ateaceina cos meus brazos e inmobiliceina co meu corpo forte.
O resto foi o xa sabido.
Ela primeiro non se deixou, pero logo non puido facer outra cousa.
Sucedeu todo en moi poucos instantes e quedoume un mal sabor no corpo.
_Xa te-lo que querías, ¿non? _comentou friamente, mentres amañaba as súas roupas.
Ela conseguira compoñer, fumando coas pernas cruzadas, unha figura distante no sofá.
_¿Sabe Ferrol que trouxeches a este?
_Todo o que pediches foi un home, e o outro non estaba disposto.
Desexei desaparecer ou caer morto.
Ferrol era o nome polo que se coñecía a Bernardo, o patrón do clan dos bernardos, o máis poderoso grupo de contrabandistas.
Lembrei que cando eu andara en tratos con estes grupos, menta-lo clan dos bernardos era como pedir perdón ou respeto, e que Bernardo Ferrol impuña medo, e que estaba acompañado da lenda de que era absolutamente imbatible.
Tamén lembrei que na prensa dicían que os tempos eran duros para el, e que a súa tea de araña estaba a piques de ser desfeita.
O home seguía interrogándome cos ollos.
Eu humildeime perante el.
Pedinlle unha axuda á muller pero ela, a través das súas olladas frías e esguellantes, indicou que xa non xogaba da miña parte.
_Non dixen nada.
Díxoo ela.
_Non fága-lo simpático, que esta non é unha película de gangsters.
Era un tipo listo.
Pensaba rápido e sabía como desarmar á xente coma min.
Permanecimos en silencio coma fuxitivos atrapados.
Cando o home apagou os restos do habano nun cinceiro xa era de noite.
O terceiro era un rapaz que recén abandonara a adolescencia, pero que facía todo o posible por parecer moito máis curtido do que realmente estaba.
De cando en vez protestáballe a Ferrol, como querendo enfrontar a este cos outros homes, coa muller ou incluso comigo.
_¿Ti cres que valerá?
A muller dixo que quería descansar un pouco.
Abriu unha porta que eu non distinguira entre os mobles e desapareceu.
_Este é un cagado.
Non hai máis que mirar para el _dixo o rapaz.
_Cala.
¿Poderías conducir un camión? _Ferrol ollou para min, que seguía na mesma posición que ocupaba no sofá.
Eu, abatido, soterrei a ollada no verniz do chan.
O único que se escoitaba eran os grilos.
A treboada desaparecera e seguro que facía unha boa noite con milleiros de estrelas.
O rostro de Ferrol facía pensar nun home de ben.
A min viñéronme ó maxín os rostros daqueles honrados viaxantes cos que me tiña atopado tantas veces para ver de lles coar unha mercancía.
Mudaba o carácter e dábaas de valente cando tiña que darlles ordes ó seu grupo.
Pero véndoo pasearse polos camiños que había entre os mobles parecíame aínda máis un daqueles viaxantes matinando en como se desfarían de min.
Veu sentar nunha cadeira próxima ó sofá no que eu fixera aquela especie de amor furtivo coa muller e no que levaba arrombado varias horas.
Chamei á porta pero ela dixo que non me quería ver.
Abrín outro cuarto, que tamén estaba cheo de cousas, de caixas que debían conter aparatos electrónicos.
Tireime no leito e fiquei durmido.
Despertoume un disparo.
Peguei un chimpo.
No salón, escuro, distinguín as costas de Ferrol, preto dunha fiestra e ó rapaz noutra.
Unha voz podente que saía dun megáfono resultoume algo irreal.
Pensei que iso só sucedía nas películas.
Quixen pensar rápido.
Deducín que se me collían con eles todo xogaba en contra miña.
Volvín á parte de atrás.
Abrín unha porta dun dos cuartos.
Chamei por Katry.
Non a atopei por ningures.
_¡Foi ela quen nos traicionou!
¡Foi ela quen nos traicionou!
"Nova sucursal en Santiago da Asesoría Literaria de Prudencio Cerqueira e Fillo.
Fundada en 1943.
Argumentos para contos e novelas.
Asesoría Poética.
Premios Literarios.
Prólogos.
Banco de ideas.
Guións para Cine e Vídeo.
Rúa Espiñeiro, nº 13, 1º"
Eu dixen:
O meu interlocutor deduciu:
_Non se apure, pásalle a cinco de cada vinte escritores, quero dicir: a, aaaa...
_¡Ah!
¿E iso ten credibilidade?
_Toda a do mundo.
_Novela.
_¿De amor ou policial?
_Supóñoo.
_En principio...
Prudencio Cerqueira Fillo ergueuse do asento e dirixiuse a un moble arquivador.
Abriu un caixón e remexeu nel.
Aos poucos segundos regresou con varios cartapacios.
Volveu sentar en fronte de min.
_Vexamos, vexamos...
Vostede dixo que non a quería policial.
É unha mágoa porque aínda me quedan estas dúas por vender.
Son extraordinarias.
_¿Por vender?
¿Vostedes venden os argumentos?
_Claro, amigo meu.
¿De que iamos vivir se non?
Claro está que se trata dunha venda moi particular, con todas as garantías.
Comprenderá que o que non podemos facer é alugalos, he, he, porque cando os devolvesen do aluguer...
¿Vostede escoitou falar do plaxio?
Botei unha franca gargallada, que o meu interlocutor acompañou.
_Claro que escoitei falar do plaxio.
_É un delicto.
Un gravísimo delicto _enfatizou.
_Nese caso habería centos de novelas repetidas.
_Home claro.
Xa sei que vostedes teñen que vivir de algo, pero eu coidaba que os seus métodos serían máis... máis...
En fin, enfocados doutra maneira.
Que vostedes falarían co escritor e comentarían as súas dúbidas...
¿Que sei eu?
Unha asesoría literaria entendina como un lugar onde se vai á procura de consellos cando estamos atravesando un mal momento.
Pero iso de vender os argumentos...
_Perdoe que o interrompa.
Por curiosidade, ¿na posguerra vendeu algunha historia?
_Nun principio, meu pai comezou utilizando o método que vostede indicaba antes.
Contactaba cos clientes nos cafés, nas tertulias...
Contáballes o argumento a cambio dunhas poucas moedas, pero como naquela época a fame, como dixen, reinaba por todas partes, moitos se negaban a pagar ata saber se a historia era interesante e, unha vez escoitada, se te vin, non me lembro...
_Cando a cousa foi a máis, o negocio, ¿enténde?, meu pai inclinouse por un método máis seguro, dar os argumentos por escrito, previo pagamento.
Non podería afirmar que foi dun día para outro, pero, pouco a pouco, foi gañando prestixio e comezou a ter clientes asiduos.
Para min que o seu gran acerto foi a discreción, xa que xamais se lle foi a lingua nin se meteu no lío de vender o mesmo argumento a dous escritores, e iso que ten perdido marabillosas historias que eu, obviamente, porque herdei del ese don, tampouco vou contar.
Era... era, ¿como lle diría eu?, como... _e perdoe a comparación_, coma unha puta de tapadillo...
_¿Como? _conseguín preguntar.
_Discreta e fiel cos seus clientes.
Sen queixa, ¿entende?
Iso foi a razón do éxito.
Mire, cando na primeira época algún escritor lle roubaba un argumento, é dicir, cando liscaban sen pagar, automaticamente, meu pai, borrábao da súa memoria, para non meterse en follóns.
Desa maneira foron saíndo obras, ata de teatro, de gran éxito.
Non digo que todas as publicadas foran froito da imaxinación de Prudencio Cerqueira, pai, pero unha alta porcentaxe delas, si.
Andaba eu perdido entre tantos comos e ques, cando Prudencio Cerqueira, fillo, engadiu:
_Exactamente, nada.
Necesito un argumento orixinal para unha novela, non superior ás cento cincuenta follas.
Non ten por que ser excesivamente orixinal.
Do traballo encargareime eu...
_Evidentemente.
Vostede será o autor.
Obviamente o mérito é seu.
Indubidablemente.
Incuestionablemente.
_O malo é que se eu lle pago por adiantado un argumento que vén nese sobre lacrado, e despois non me gusta, perdo o diñeiro...
_Home, vostede ten que correr o risco de apostar por un, pero tamén teño que dicirlle que veñen garantidos, e pasan unhas probas de estricto control.
_Teñen a garantía dunha calidade avalada por cincuenta e un anos de servicio.
Para que vostede comprenda o noso traballo, vou porlle un exemplo:
collamos este sobre... este mesmo serve.
Leamos o que pon fóra, leamos:
Desunión familiar.
Toques humorísticos e irónicos.
Mensaxe con profundidade.
Garantía fronte á crítica, oito.
Posibilidades de premio para autor de máis de cinco anos de experiencia, sete.
Prezo, vinte mil pesetas...
Como ve, non é tanto.
E aquí enriba, á esquerda, ten a valoración global, fíxese: un sete con cinco.
É unha boa obra a un prezo de ganga...
¡Ah!, e outra cousa, estes argumentos de vintemil pesetas levan de regalo, como oferta durante estes tres meses, outro a escoller entre ciencia-ficción, policial ou _agora lévase moitísimo en Francia_ da movida dos anos sesenta.
¿Que lle parece?
_Inaudito.
Prudencio Cerqueira Fillo, sorriu, satisfeito, coma un neno que vén de tocar unha peza ao violín e observa as primeiras bágoas emocionadas dos que antes rifaban con el polo son de gato enfurruñado que producía o instrumento.
_Isto é o que hai, he, he.
¿Algunha dúbida máis?
_Soamente unha:
vostede falou antes de dous asesores...
_¿Contratados?
Ollei o reloxo e peguei un chimpo.
O tempo pasara velozmente.
Aínda así tomei uns minutos para reflexionar.
Prudencio Cerqueira, fillo, observábame de fite, pero cunha ollada profesional que non incomodaba as miñas cavilacións.
_Tome o tempo que queira para reflexionar.
O home estendeumo.
Desunión familiar.
Reviseino de arriba abaixo.
Valoración, sete con cinco...
_¡De acordo!
¡Sírvame ese!
_O diñeiro, se é tan amable, por adiantado.
Ese argumento sáelle por vinte mil, pero xa lle dixen que leva de regalo estoutro de ciencia-ficción, ou este, policial, ou...
Esta prosaica petición guindoume fóra do territorio do entusiasmo.
Semelloume a resposta da encargada dun prostíbulo cando o cliente se decide, ao cabo, a aceptar as condicións da mercadoría sexual.
_¡Calquera!
¡Tanto me ten! _alporiceime_.
¡Está ben!
Déame ese mesmo.
Produciuse un longo silencio tenso.
Cando Prudencio Cerqueira comprobou que eu ía extraendo os billetes do meu peto, quebrouno:
_Non se arrepentirá, amigo.
Xúrollo.
Eu seguía sen falar.
Con resignación, fixen o que me suxería, e lin en voz alta:
Aparición misteriosa de cadáver nun monte queimado.
Trama detectivesca.
Irónico-humorístico.
Pode valer para novela ou conto.
Garantía fronte á crítica, cinco.
Posibilidades de premio, cinco-seis, segundo autor.
Prezo, cinco mil, ou de balde, no caso de mercar un A-20.
Prudencio Cerqueira sorría, satisfeito.
_Ábrao, ande.
Xa verá como lle vai gustar.
_Lea, lea o argumento.
Vai ver como se entusiasma...
E, non digo nada, porque cando vexa o de vintemil pesetas...
_Xa.
Xa.
Gracias _respondín secamente_, vou seguir lendo:
"Trátase da aparición misteriosa dun cadáver nun bosque calcinado.
O corpo queimado está irrecoñecible, e semienterrado.
O misterio comeza co descubrimento de dúas bólas de goma, duns trinta centímetros de diámetro, que calzan os pés do desgraciado.
O investigador privado (recomendamos un nome portugués, moi de moda nestes tempos, xa que as últimas tendencias apuntan á necesidade de detectives de atópica nacionalidade.
Suxerimos João Brito, natural de Lisboa, amante das carreiras de carros deportivos en Estoril, e pouco dado ao éxito co chamado sexo débil).
O detective, malia a súa aparente torpeza desentraña o misterio:
hai tres meses, un avión que recollía auga da Ría de Vigo para sufocar un incendio forestal, absorbe a un pobre home que practicaba pesca submariña e a quen os familiares dan por afogado, e guíndao sobre o lume do bosque.
Obviamente, morre queimado, se non falecera antes pola forza de absorción dos grandes depósitos do avión.
As bolechas de goma son as súas aletas revirichadas por mor da tremenda calor.
O arpón xamais aparecerá.
O resto da trama deberá ser resolta polo autor que asinará a presente novela policial."
_Non está mal... pensei que sería máis completo... que, que os pasos virían máis especificados.
Abrín o outro sobre.
Dentro del viña tamén a pertinente documentación que me acreditaba como único posuidor.
Cunha rápida lectura comprobei que todo estaba en orde, e que as sinaturas eran legais.
_Non moito...
É igual.
Xa buscarei eu un mellor.
Vexamos:
"Trátase dunha familia composta polo pai e a nai, que se odian, e dúas fillas, unha delas amoral e dada á concupiscencia e a outra, moi relixiosa e reflexiva.
A convivencia resulta imposible.
Un día deciden repartir a casa por seccións xa que ningún dos membros ten a capacidade económica para alugar ou mercar outra vivenda.
As fillas traballan pero teñen escasos soldos.
Os pais gozan de cadansúa exigua pensión.
Sen embargo, entre todos, poden satisfacer o aluguer mensual e os gastos da vivenda.
Decídese o reparto:
o pai, queda coa cociña, onde dispón tamén dun colchón para durmir.
Ten quentura para o inverno e a capacidade fáctica de pechar a chave do gas do quentador.
As súas necesidades fisiolóxicas satisfaranse nunha tina, que doadamente baleirará polo vertedeiro no caso de augas menores e en bolsas de plástico no caso de augas maiores.
Dispón, así mesmo, do frigorífico."
"A nai ficará na saliña de estar e disporá dun cómodo sofá-cama, do aparello de televisión, da pequena biblioteca, e dunha estufa eléctrica.
Como é de pouca comida, resolverá doadamente as súas necesidades alimenticias utilizando un fornelo eléctrico, e satisfará as necesidades fisiolóxicas no servicio da planta baixa da casa..."
_¿Non está mal?
¿Eh?
_Non está mal.
Pódeselle tirar moito partido.
Sigo lendo:
"As fillas disporán de cadansúa habitación no andar superior da vivenda, que está comunicado por unhas escaleiras interiores, e compartirán o outro baño cun estricto horario para a súa utilización.
A filla concupiscente ocupará o cuarto que ten un balcón de doado acceso se os seus amantes aprenden a gabear por unha estratéxica celosía.
Ten armario, e leito dobre con colchón de auga e moble-bar.
A filla relixiosa pasará a ocupar a habitación escura, ideal para prender candeas a cada hora e rezar, e ben illada do resto da vivenda, de maneira que non terá a necesidade de manchar a súa feble alma escoitando os saloucos de pracer da súa pecadenta irmá."
_¿Non está mal?
¿Eh?
_Non está mal _ratifiquei, satisfeito_.
Pódese facer unha boa novela.
Todo depende de como utilice cada quén os seus poderes.
Un pechando o gas.
A outra poñendo o televisor a todo volume.
A terceira amolando a sacrosanta moral da súa irmá coas esmorgas, e a cuarta queimando a casa coas candeas acesas...
Haberá problemas coas cartas do buzón e coa limpeza da casa, e co pago da luz, e coa vez do cuarto de baño...
Pero, non está mal.
A ver que máis di:
Vexamos:
"O final debe resolvelo o autor.
Nós suxerimos unha tremenda treboada familiar producida pola utilización egoísta e vingativa das vantaxes de cada un por vivir en cadansúa habitación.
Non ten final definido".
_Non se trata diso, amigo.
Hainos de vintemil con final, pero, posiblemente, de argumento máis frouxo _hai que compensar dalgunha maneira_, e ata de dez mil con final.
Sen embargo temos vendido varios de valoración dez, dos de cincuenta mil pesetas, sen final.
Facémolo por respecto, para que a obra teña outro mérito engadido á sabencia do autor...
Hainos moi fachendosos;
algúns esquecen, incluso no máis íntimo, que eles non foron os que tiveron a ocorrencia do argumento.
Non respondín.
A verdade é que a historia da familia rabuda gustábame bastante, e eu podía modificala ao meu xeito.
Sabía que tiña a capacidade para convertela nunha boa novela.
Ademais, aínda que o desenlace saíse mal, confiaba na garantía de sete con cinco para a crítica literaria.
A verdade é que non hai probas para afirmar que a rapaza loira sexa unha profesional nin Astulfo Cañada un home excesivamente fiel;
sinxelamente, as súas olladas non coinciden.
Astulfo esculca á rapaza cando a rapaza ladea o corpo e abaixa o brazo e a testa para acariñar o can.
E a rapaza, cando sobe a cabeza de cabelo loiro e faciana enrubecida, olla para o único lugar onde pode mirar porque o seu esaxerado estrabismo diverxente obrígaa a dirixir o ollo dereito cara aquel home de grosas gafas e cara unha vella, dúas mesas atrás, sen elegancia á hora de comer churros, aínda que, en verdade, o único que tenta é ver o mar, en fronte, co ollo que pode, neste caso o esquerdo.
Pasa un ciclomotor co escape preparado para enxordecer aos cidadáns.
_¿Que? _responde Astulfo.
_¿Que?
_¡Nené malo!
_Non, gracias, xa marchaba.
¿Que lle debo?
A loira érguese e, sen despedirse de Astulfo nin da vella, bota a andar cara ó extremo do peirao.
De cando en vez detense para arranxar o pelo do can, co que fala acenando esaxeradamente.
Astulfo paga a súa consumición e marcha tras a muller improvisando asubíos musicais polo baixiño.
Sempre que a muller para, el detense, e no intre no que adiviña que a loira o observa como preguntando que fará ese tras de min, encamíñase decididamente cara a ela.
Astulfo colle aire, seductor, a tres metros da propietaria de Fredi e diríxese definitivamente ao encontro.
Sorrí, coma sempre.
A muller non só non sorrí senón que manifesta ás claras a súa molestia, e antes de que o home abra a boca, inquire:
_Es unha fachendosa e, sobre todo, unha maleducada... ademais danme noxo as mulleres... e os homes... que prefiren aloumiñar un can coma ese antes de lle dar unha esmola a un pobre desgraciado...
Saberás que hai xente, moreas de persoas que comerían de boa gana o que lle dás ti ao can e non terían escrúpulos en durmir nun leito peor que o que terá ese animal.
Queredes máis a un becho que a un pobre infeliz...
_Pois podería ser... non tes máis que botar unha ollada ao teu arredor para ver a miseria...
_¿Vostede non será cura, verdade?
_Eu.
Estamos nun país libre.
A ti non hai máis que verte...
_¿Que quere dicir?
_Perdoa, non quería facerche dano...
_Perdoa.
Non quería dicir iso.
A muller saca os lentes escuros con rabia e atravesa a Astulfo coa fera mirada esbogallada do seu enorme ollo dereito mentres o esquerdo, moi pequerrecho, se perde nas brétemas remotas do mar.
Astulfo fica amolado, incapaz de pedir perdón novamente.
Unha bágoa esvara pola meixela mal afeitada.
A muller, malia a recente ofensa, permanece a carón do conquistador Astulfo, que está moi afectado.
_Non, non os poñas, gústanme os teus ollos...
_Non... de verdade... nunca sentín algo semellante na miña vida...
_¿Medo?
¿Non si?
_Sería noxo...
_¡Non!
¡Es terriblemente dura contigo mesma!
Falo coa man no corazón... foi... foi algo diferente...
_¿E iso que é?
_Iso é o nome dun actor inglés que tiña un ollo para cada beira, coma min, coma os camaleóns...
_¿Pensaches algunha vez en operalos?
_É imposible... xa mo dixeron.
¿Ti cres que se puidese operarme andaría por aí con esta pinta?
Porque do demais non estou mal, ¿verdade?
_Estás moi ben.
Moi, pero que moi ben.
Tes... tes...
_Non quería dicir iso.
_Por suposto.
Iso díxeno eu.
Teño unhas boas tetas.
_Antes non, pero agora si.
Podería namorarme deles.
_Ti, macho, es un perverso.
Dásme medo.
Por certo:
¿quen che deu permiso para atuarme?
Non deixas de ser un perfecto descoñecido...
_Astulfo... ¡que nome... que risa!
Perdoa...
_Non hai problema.
Todo o mundo ri co meu nome.
É húngaro.
_Tanto ten...
_Chámome Mariña, pero a xente coñéceme por Mari.
_¿Amigos?
_Está ben... amigos.
Astulfo e a muller camiñan xuntos cara ó extremo do peirao, e van falando, falando.
Fredi, ceibado da cadea, ségueos, botando carreiras de diante para atrás, en circos, interrompendo cos seus cruzamentos a marcha lenta e regular da parella.
De cando en vez detense para uliscar refugallos de peixe enxoito entre as fendas das pedras.
Minutos despois, a vella que devoraba churros paga a conta e fica abraiada:
no extremo do peirao, enriba do peitoril, a muller loira e o home gafudo, feitos un nó, bícanse longamente.
O can raña na parede tentando subir.
A vella, por mor da friaxe da sorpresa, vomita os churros recén pagados.
Unha nova parella que ocupa agora as cadeiras que antes quentaran os que andan a bicarse no extremo do peirao, ignora _cos ollos estrábicos polo amor e as mans xuntiñas_ que a chapuzadura parda que estoupa acompasadamente contra a auga provén do interior da anciá.
Eles só escoitan a música dos seus beizos a xuntarse e a afastarse paseniño, paseniño.
De lonxe provén o ouveo ciumento de Fredi, pero a anciá, sucia e atordoada, cre escoitar o chifro dun barquiño que leva anos agardando e bota a correr malamente polo húmido empedrado sen decatarse de que o repartidor de pizzas vén de volta, veloz, do seu encargo.
A caída dun enorme vulto negro na auga quebra a paz dos muxos que petiscan anacos de churros aínda quentes.
_Algo pasou alí _sinala Astulfo interrompendo un bico_.
Hai unha morea de xente.
Exercicios
2) ¿Atopas algunha incoherencia no texto?
¿Cal?
Ernesto Ameixenda, preclaro estudiante de A Privada (escola con internado carísimo, situada nos arredores da Coruña, entre piñeiros, bo ambiente e piscina cuberta), meteu o bolígrafo na boca e declarou polo baixiño que o exame de Selectividade estaba chupado.
_Está chupado.
A examinanda de cara redonda que tiña ao seu carón suou e notou baixar un calafrío agre pola espiña, non sabía se era de noxo ou de medo, pero se alguén dicía que aquilo estaba chupado, sería porque ou estaba chupado ou porque quen o dicía era un individuo que acudía ao exame coa única intención de amolar ao persoal.
Se aquilo estaba chupado, ela non podería ser a mellor estudiante das Claritianas, e daquela a madre Sepúlveda mentía ou andaba tola.
Lembrou nun intre de vertixe, mentres ollaba o bigote do Secretario do Tribunal, que a madre Sepúlveda afirmara diante da clase, sen ningunha dúbida, que se Marité non aprobaba a Selectividade, ninguén a aprobaría.
O malo era que Marité era ela, e, de acordo coas afirmacións da relixiosa, sopradas polo Altísimo nunha noite de místicos chivateos, na Selectividade "caería" o tema dos romanos na Lusitania, algo de cine na redacción libre e un vocabulario elemental engrenado no tema común do Obreirismo.
Marité suou.
Se ela non aprobaba, non aprobaría ninguén, e ela tiña o transcendente deber de pensar nas compañeiras:
eu primeira, e as outras detrás;
eu, primeira, marcando a pauta.
É un compromiso cristián.
_Está chupado _volveu repetir nun bisbeo o estudiante de A Privada, mentres ollaba a hora no Rolex_, chupado, chupado...
Fellini, chupado.
As Burgas, chupado.
Portugal, máis que chupado.
Polo que se refire aos adverbios, o estudiante de A Privada quedou co itinerantemente, e Marité con ineludiblemente.
Cada un tiña as súas razóns educacionais para escollelo así.
Dicía o loiro opoñente:
"A min itinerantemente resúltame un adverbio máis axeitado, porque hai que dalas e tomalas, en todas as latitudes e compartir todo cos colegas.
Hoxe dou eu, mañá darás ti.
Hoxe aquí, mañá alí."
Marité foi algo máis profunda:
"Na vida dos individuos hai cuestións ineludibles para con el mesmo e para coa sociedade.
Ineludiblemente, desque nacemos temos o deber de darnos aos demais.
Ineludiblemente, temos unha conciencia persoal e unha conciencia colectiva coas que ineludiblemente debemos cumprir.
E aquel que non o faga así, como Deus e o Home manda, elude a súa responsabilidade e deixa de ser persoa."
"Incoherencias hai moitas.
Non unha.
Hai varias:
1ª) Un obreiro non ten tempo nin estudios para construír unha catapulta.
4ª) Non está comprobado que as catapultas fosen exactamente máquinas de guerra.
(Exactamente subliñouno cun bolígrafo vermello estreado para a ocasión.
Despois chamou ao secretario do Tribunal para preguntarlle se aquela marca era legal, non fose a ser que lle impugnasen o exame.
O catedrático deulle un novo folio para que pasase a limpo o escrito e, unha vez resolta a tarefa, rachou coa folla.
Ao mesmo tempo que o estudiante loiro refacía o seu traballo, Marité pediu permiso para sacar un paniño e enxoitar as mans, e despois respondeu por escrito o que ela consideraba como incoherencias no texto, pregunta 3:
Marité sorriu.
Vou ben de tempo _dixo_, isto foi moi fácil.
Vexamos.
Marité coñecía mellor eses artefactos:
O estudiante consideraba que o devandito era algo minúsculo, e Marité que era algo "sostido no tempo e no espacio, ben referido, obvio"
En itinerante atinaron os dous:
un explicaba que estaba ben que as exposicións fosen itinerantes, aínda que desa maneira os obxectos corrían o risco de crebarse.
A moza opinaba que itinerante era todo aquilo que despois de dar moitas voltas, volvía ao lugar de orixe, definición que non ía demasiado desencarreirada.
A rapaza, sen embargo, definiu a palabra como todo o que fai traballar moito pero apenas dá satisfaccións, "o arduo é un castigo bíblico.
Unha vez expulsados Adán e Eva do Paraíso, Deus castigounos a todos co traballo arduo e desde entón proba en nós a nosa resistencia física e espiritual".
Por algunha estraña razón, ámbolos dous decatáronse de que remataran a cuarta cuestión ao mesmo tempo.
Sorriron, ollaron os folios, volveron mirarse, volveron sorrir, comprobaron a hora nos reloxos, disimularon que se observaban e puxéronse á tarefa do que _segundo lles avisaran os seus correspondentes titores_ era o que proporcionaría máis puntos: o chamado tema libre, que de libre tiña ben pouco.
5) Tema libre:
Influencias de Roma na Lusitania.
A Lusitania de hoxe.
Obreirismo.
Breve sinopse dos autodidactas.
As Burgas de Ourense.
As cidades abertas.
Roma, cidade aberta.
Aspectos fundamentais do cine de Fellini.
A Marité, carente da capacidade de resumo do seu compañeiro e inimigo da Selectividade, faltáronlle folios.
Facendo alarde dunha memoria impresionante, reproduciu o texto Historia concisa de Portugal, de José Hermano Saraiva, de Publicações Europa, aprendido, con puntos e comas, por recomendación da madre Sepúlveda, pero non mencionou a Lusitania de hoxe, o obreirismo, os autodidactas, as Burgas de Ourense, as cidades abertas e pechadas, Roma e Fellini:
E así seguiu, palabra por palabra, fiadas sen erro na súa notable memoria, ata rematar no derradeiro espacio do cuarto folio:
_Guai.
¡Estaba chupado!
Se queres, lévote.
_O que Deus mande...
_¿Queres saír mañá comigo?
_Vale.
Consultaron a canto médico lles recomendaran os clientes e clientas que frecuentaban a carnicería.
Foi sometido o pobre fillo a tódalas probas clínicas inventadas e a toda caste de análises posibles.
Visitou da man do cariñoso pai, viúvo, as trece bruxas e os oito curandeiros que habitaban a provincia, e enguliu herbas e vitaminas ata o empacho.
Coincidían doutores e menciñeiros en que non padecía ningún mal coñecido, pero Antoñito, que adoitaba sentarse nun banquiño de madeira a carón da porta, cuspidiño a seu pai pero en fraco e branquísimo, co mesmo nariz ganchudo e boca minúscula, ía esmorecendo día a día coma unha árbore vella que enxoita sen remedio por moito rego que se lle bote ata que un mal día un refacho traidor remate coa súa vida.
Unha vella que ano tras ano mantiña os mesmos mocos no nariz desde os primeiros días do cru inverno de 1960, comentoulle a outra, nun bisbeo, que vira a morte rondando de noite a carnicería, cunha candea nunha man e un fouciño na outra, e esa anciá case nunca se trabucaba cando falaba da visita da Ilustre Dama.
_Dorme coma un bendito, come coma un león e nunca ten présa por facer nada... e na casa é moi pachorrento, como a Basilisa, pero se ten que xogar e brincar, chimpa coma un macaco, e pelexa coma un can.
Pero, xa ve, está lambido, lambido... vaise quedando coma un paxariño.
¡Ai, Deus, que desgracia!
_Resignación, Sebastián, resignación...
_Ás veces hai que ter moita paciencia, Sebastián, moita paciencia.
Xa se sabe que o único que saben facer eses é cobrar e dar aspirinas.
_Éche así, Sebastián...
¿Tes xarrete?
Este establecemento estará pechado ata novo aviso dicía un cartel pegado na porta da carnicería, e iso que estabamos preto das festas do Nadal para as que a xente necesitaba un bo subministro de carne.
_O que perde é el _comentaba a clientela.
_¡Basi!
¿Que fas aquí a estas horas?
¿Onde vai teu pai?
Cando a filla do carniceiro deu a volta, o tendeiro perdeu o sentido.
Mentres a esposa baixaba a auxiliar ao seu home, Basi tivo tempo de volver baixar a persiana metálica, de enganchar o candado e liscar de alí.
O tendeiro, unha vez reposto, xuroulle á súa esposa, e durante estes meses segue a xurarllo a todo o pobo, que aquela noite vira os longos canteiros brillantes de Basilisa manchados de sangue, e que esta, como resposta ás súas preguntas, botáralle un longo alento fedorento, mentres o ollaba cuns ollos hipnotizadores e faiscantes de desexo.
O que é ben certo é que transcorreu xa un ano e a carnicería segue pechada.
A xente opina que marcharon a outras terras, sen embargo a vella do nariz pingante _que anda un pouco tola_ afirma que hai un mes, á noitiña, viu a Sebastián e aos fillos regresando da Romaría das Angurias, e que se non chega a ser pola Basi, que está gordecha coma sempre e feita unha moza, non tería recoñecido a Toñito, altísimo e forte coma un touro, e, moito menos, ao carniceiro, que baixara máis de vinte quilos, e andaba encollido coma unha gaivota mollada.
Na faciana amosaba unha mortal brancura de neve, unicamente contrastada por unhas marcadas e negras olleiras.
Os fillos turraban del, cadaquén dun brazo, e berraban:
_¡Apura pai, que vai ser noite pecha!
_¿Oito?
Non me faga rir... daquela quedo eu con el.
O vendedor fixo o aceno de reemprender a marcha, pero eu sabía que se trataba dunha burda táctica para facerse cun bo prezo, e deixeino ir sen dicir nin media palabra.
Efectivamente, nada máis andar dous pasos, detívose.
_Doce mil, e de aí non baixo _falou con voz firme.
_Nove.
Non me enterneceu a historia triste que tentaba espetarme senón o feito de que houbese xente que para gañar a vida tivese que facer teatro fóra dos escenarios.
Cun aceno, mestura de superioridade e de misericordia, estendinlle o billete de dez mil pesetas, mais axiña o retirei da súa vista e metino no peto da camisa;
coidei que antes de desembolsar semellante cantidade por aquela alfaia, necesitaba informarme da súa orixe e características.
Por iso teimei para que contase con claridade a estraña historia do achado do anel que comezara a farfallar minutos antes cando nos topamos na estrada, camiño de Santiago.
E que a contase rapidamente porque a calor era abafante e nin sequera baixo a miserenta sombra daquela árbore era eu capaz de refolgar.
Estaba claro que o meu non eran as peregrinaxes, nin as camiñadas.
¡Maldita posición a miña!
¡Malfadada sorte e noxenta hipocrisía a do señor Brito facéndonos peregrinar aos currantes _os meus executivos da miña empresa_ para darse a valer dediante dos clientes de Caldas de Reis!
¡Maldita propaganda a base das nosas suores!
¡Canto daría eu por velo camiñar ao meu carón botando os fígados pola boca e esnaquizando os pés nos empedrados!
Por velo así, ata daría o anel que pensaba mercar.
_Xefe, cónteme ben o do anel.
_Aquí, onde me ve _respondeu o vello, onde me ve, eu sonlle un home de cultura.
Xa lle digo, de cultura.
Sei de memoria a historia de España, e non digamos a historia de Santiago de Compostela... e sobre todo, da catedral.
Xa lle digo... coñézoa palmo a palmo, recuncho por recuncho, tella por tella.
Xa lle digo...
O que sucede é que a vida dá moitas veces unhas hos..., unhas labazadas de moito mimo.
Xa lle digo... e por moitas razóns non puiden dedicarme ao meu, á investigación.
_Si, señor.
Aquí onde me ve...
Xa lle digo, téñolle estudios, e curiosidade por saber.
Fíxese vostede, na biblioteca da Facultade de Filosofía e Letras, que así se chamaba antes, hai máis de sesenta mil libros e máis de cincocentos códices, e moitísimos incunables, e...
O vendedor abriu a portiña superior do seu enxeñoso carro, situada baixo a bandexa na que expuña as súas vendedurías e sacou, entre unha morea de cubiños de xeo, unha botella de auga fresca.
_Por ser para vostede.
Xa lle digo...
É auga para peregrinos, ¿non ve?;
mire ben a botella... aquí ten o Peregrín.
_O Peregrín...
Trescentas cincuenta...
_Xa lle digo.
_Exacto.
Xa lle digo, unha cousa é que me vexa turrando deste carriño e outra ben distinta é que eu nacese para turrar deste carriño.
_Pois aínda lle queda unha boa tirada.
Ata a noitiña non vai dar chegado, e dándolle ben, xa lle digo.
_Pero vou chegar, que é o importante, e xa verá ese... _faleille ao vello como se coñecese as miñas desgracias.
¿Vostede tamén vai a Santiago?
O vello botouse a rir amosando unhas negras fanaduras.
Pousou a man no meu ombreiro e, achegándose á miña orella, respondeume cunha música de complicidade:
_Si.
Iso.
Xa lle digo.
E un día atopei un, e fíxenme con el.
_Non exactamente.
Collino prestado, fotocopieino e devolvino.
Isto foi no ano, no ano... sesenta e dous, coido, ou sesenta e tres, pouco despois de que perdese a cátedra.
_¿¡A cátedra!?
_Si.
A miña cá-te-dra.
Era inconcibible que aquel home fose un excatedrático, aínda que amosase pola súa fasquía e xeito de falar certo nivel de cultura.
Era imposible que alguén que en tempos fora titular dun posto semellante, andase agora turrando dun carriño e non ocupando un traballo docente.
_Incoáronme un expediente.
In-coá-ron-mo _mastigou con soberbia as sílabas_, un expediente disciplinario.
_¿E por que non solicitou o reingreso?
As sancións da dictadura foron sobresidas na súa totalidade
_Por canseira, amigo meu, por canseira da vida.
Xa lle digo...
A min gústame este choio.
Era tarde, e non quería latricar máis verbo do sorprendente pasado daquel home.
Interesábame exclusivamente saber a orixe do anel que ía ser da miña propiedade, se a historia me convencía.
_Siga, bo home.
Cónteme o do anel.
_¿E que dicía o romance?
_Non.
Non o sabía.
_Pois agora xa o sabe.
Xa lle digo.
E saberá vostede tamén que non hai testemuño ningún, como depois puiden comprobar, que dixera que o anel fora recuperado, porque por non haber, non hai nin houbo ningún historiador que falase deste, deste... percance.
Tivo que ser a memoria popular, xa lle digo, a maneira de romance, a que lembrase o... o... o acontecemento.
Xa lle digo, a memoria popular.
_É de supor que a dor de Almanzor foi terrible...
O romance dicíao.
Dicía... dicía...
_Tanto ten, bo home.
_Non me lembro.
Ben.
Foi terrible.
Claro, que a un lle arrinquen un dedo.
Terrible...
O caso é que aquel venturoso presaxio do arco da vella escintilando por riba do Pico Sacro trocouse nun mal presaxio, de derrota, como despois sucedeu, aínda que o mouro levase as campás e ata o botafumeiro para os seus dominios do sur de España.
Pois ben, señor meu, foron case trinta anos de busca polos tellados da catedral, argallando en todos os recunchos, levantando tellas... e non falemos dos problemas que tiven coas autoridades que incluso fun dar cos meus ósos ao cárcere por "alteración da orde pública" _dixeron_, que andaba eu, polo visto, facendo o vándalo polos cumios do edificio.
Xa lle digo, foron case trinta anos os que tardei en atopalo, nunha crebadura dunha tella, cuberto de mofo, pero, xa ve, sen ferruxe ningún... claro, como é de ouro puro...
Xa lle digo... ¡e aínda rodeaba o óso do dedo anular do rei Almanzor!
Xa lle digo, de ouro puro, e isto _sinalou acariñando a xema_ é unha esmeralda dun valor incalculable, que eu case lle vou regalar, por ser para vostede.
¿E quen era eu?
¿Que tiña eu de distinto para ser o escollido?
Sóubeno despois, cando cheguei a Santiago, veña a xogar co anel, saca, mete no dedo, suoroso, esnaquizado, pero cun sorriso de orella a orella, ese sorriso de parvo que eu teño, ese sorriso de coitado producido pola posible ganancia do gran negocio da miña vida.
¿Quen era eu para merecer aquel galano por só dous mil pesos?
Eu era, e son, o individuo máis pampán, crédulo e inxenuo que desde hai séculos peregrinou a Santiago.
Sospeitábao por outras ocasións, mais confirmeino nunha das ruelas que dan acceso á catedral.
Na xoiería X., diante da cal me detiven para atar os cordóns do calzado, ofrecíanse á venda ducias de aneis, cuspidiños ao meu, polo módico prezo de catro mil pesetas.
No interior deles destacaba o logotipo do Xacobeo-93 que, na miña bagatela, a man do "catedrático expedientado" rañara arteiramente.
Non hai que ser moi observadores para percibir que todos os defuntos son moi semellantes, sobre todo cando están amortallados _sabio costume este que non se perdeu_, de aí que calvos e guedelludos, fracos e fazuleiros coincidan nas expresións, nos ollos pechados, nos algodóns do nariz, na cor cérea e no derradeiro ricto de sorpresa.
Moitos coinciden, ademais, no traxe de raias azuis da voda, costume este que se está a perder porque a xente de hoxe en día, máis materialista cá de antes, prefire enviar ao Alén ao falecido ataviado de calquera maneira antes que estragar un traxe que alguén podería herdar.
O costume de inmortalizar os cadáveres provén de datas moi antigas, a partir dunha fermosa plática pronunciada no Venres Santo de 1893 polo párroco Demetrio Souto, inesquecible na localidade tanto pola súa estatua como pola súa obra Contra a morte eterna: a fe e o daguerrotipo, no que se explica como se pode favorecer o choio ao Noso Señor Deus Pai Omnipotente no día do Xuízo Final se os disciplinados cadáveres levan con eles unha identificación semellante.
A outra copia, para os familiares, debe decorar a alacena do comedor debaixo da figura en porcelana da Virxe de Hifocxov e do retrato do Papa que goberne os destinos relixiosos da época.
Como non se especifica ata que grao de parentesco existe a obriga de almacenar os daguerrotipos _e desde hai moitas décadas, as fotografías_ sucede o caso paradoxal de que as alacenas deron en converterse de mobles inútiles para gardar vasos e pratos en lugares de exposicións fotográficas de varias xeracións.
Os máis crentes, para mellor salvar as almas dos seus seres queridos, depositan no devandito moble, e no interior do sartego, ducias de fotografías de criaturas, de adolescentes, de mozos no servicio militar, das vodas e ata incluso das máis variadas esmorgas.
Para aqueles cristiáns que morren sen ter parentes, a Rectoral dispón dun fondo pecuniario que é utilizado para o pago de dúas fotografías: unha, que acompaña ao cadáver no paso da Lagoa Estixia, e a outra, que se arquiva nun caixonciño que reza:
Daguerrotipos de cristiáns, mortos para a resurrección no Noso Señor Xesuscristo Fillo e Deus Pai.
Eu non falei porque lle prometín ao xudeu que respectaría a súa derradeira vontade de que ningúen soubese que a súa morte non fora accidental, para non darlles aos hifocxoviáns o pracer de coñeceren a súa desesperanza.
É máis, colaborei cos plans do meu amigo ao emprestarlle o diñeiro preciso para mercar na tasca de Elías Treus tal cantidade de augardente.
Foi o derradeiro favor que lle fixen e o derradeiro préstamo que saíu dos meus petos e que, seguindo as súas instruccións, deberei cobralo facéndome cargo de todas as súas galiñas, que son tres.
Está claro que Lenatenia Pentahel morreu tal como viviu, ensinando as enxivas e botando espumallos, coma un lobo.
Mañá van enterralo, por ser dunha raza indigna, no exterior dos muros do cemiterio, pero denantes que o fagan, por se tiña razón Demetrio Souto, introducirei no seu cadaleito unha foto que lle tirei unha tarde mentres botaba grans de millo ás súas galiñas.
Non creo que haxa problema porque unhas pitas acaden a Paz Eterna.
Despois acudirei á taberna de don Elías e engulirei o derradeiro grolo da noite cun brinde na lembranza dun bo home que non quixo morrer como dictan as Normas de Urbanidade e Bos Costumes, un pobre desgraciado que morreu envelenado polo alcol pero tamén afogado polas gargalladas mentres contemplaba como todas as fotografías do arquivo parroquial ardían con lapas azuis que desprendían un familiar arrecendo á queimada.
_Non podo abrila _respondín_.
¡Está pechada por fóra!
¡Vostedes teñen a chave!
Escoitei unhas fortes gargalladas, que, aínda agora, horas despois, resoan nos meus miolos.
Sentinme intimamente aldraxado sobre todo por ter caído, tan inxel, nas súas mofas.
_¡Bradunoc! _e chiscaba unha casca baixo as súas sandalias_.
¡Bradunoc! _e volvían esmagar outra, e a esta estraña palabra seguía unha especie de longo canto de vocais, aaaaceeooooiii eiiiiiuuuooo, que entre o acedo ulido no froito e a tolemia da insoportable cantilena, os puña en transo.
De cando en vez xuntaban as súas calugas e entraban nun éxtase de ollos esbogallados e saloucos desatados, mentres xiraban vertixinosamente sen arredar as cabezas.
Os guerreiros, cos brazos cruzados, agardaban a fin de tan ridícula cerimonia, cunha mestura de impaciencia e de resignada devoción.
_¡Bradunoc!
¡Brastuloc!
Despois ficaron estantíos, ollando o teito da cela.
_Eu son o Xefe Xuvenil das Guerras.
Teño a orde de convidalo a que nos acompañe.
Faga o favor de erguerse dese leito.
¡E poña cara de dignidade!
Non puiden reprimirme ao escoitar semellante falcatruada e berrei, berrei por primeira vez despois de varias horas de calamidades;
berrei cheo de razón fronte aquela voz que finxía barileza e saía atravesando unha gorxiña afiada e insegura:
_¿Dignidade?
¡¿Quen es ti, cara de moucho, para falarme de dignidade?!
¡¿Quen son estes santiloreiros?!
_¡Pois lucíronse contigo, he, he! _riu un dos guerreiros_.
¿Quen tiña cara de can, o teu descoñecido pai ou a santa da túa nai?
Lembro ben que os meus pensamentos, ao recibir a luz solar da mañá fresca, comezaron a fluír con maior serenidade e a miña conciencia, carente de culpabilidade, sentiuse invadida por un xusto acougo.
Agora unicamente martelaba na miña mente a curiosidade por saber de que se me acusaba, pero tamén, por riba de todas as inquedanzas, a máis inmediata preocupación era a de saber que sucedera coas miñas gafas, arrincadas do nariz no momento da detención.
Non responderon.
_Poder, poderiamos... pero querer, non queremos _respondeu o grotesco Xefe Xuvenil das Guerras.
_¡Díxenche que hai que tratar ben ao prisioneiro!
¡¿Que insultos son eses?! _e despois dirixiuse a min con certa amabilidade:
_Prisioneiro, hai cousas que non debes ver.
Déixate levar.
Aínda que todo me resultaba absurdo e brutal, puiden disfrutar enormemente co son pachorrento do sopapo nas fazulas do impertinente mozo, e non puiden evitar manifestar o pracer amosando un sorriso retranqueiro, de orella a orella.
Cando o guerreiro lampiño ollou cara a min, chisqueille un ollo, para amolalo.
O xefe faloume de novo:
_Os teus lentes están ben gardados.
Non tes nada que ver.
Abondará con que escoites a Magnánima Voz de Campaña do Inmenso Sacerdote.
Cando saias do templo, se así o ordena el, devolvereichos.
Nada dixen e dei en cavilar na inferioridade de condicións na que me atoparía ao enfrontarme a aquel enigmático personaxe que agardaba por min, a quen non podería ollar de fite, nin a penas adiviñar nas súas expresións o fondal dos seus miolos e a realidade das súas intencións.
Pensei, tamén, que todo estaba calculado para a miña indefensión, aínda que eles ignorarían que no meu caso, a inferioridade era dobremente grave xa que eu sempre fun quen de aturar unha mirada perversa e facerlle fronte con éxito coa forza dos meus ollos a quen tentase agredirme na conversa.
Tras unha longa pausa, o Inmenso Sacerdote continuou cun berro que me fixo estremecer:
_Beberás das augas dos riachos, se es inocente... pero ti es culpable... beberás xerras de auga fresca que nós levaremos, xenerosamente á túa estancia, se es inocente... pero ti es culpable... beberás, beberás... máis tarde beberás... mais agora _volveu berrar salvaxemente_, ¡agora beberás da fonte da miña sabedoría!
¡E non falarás!
Non falarás ata que teñas o meu permiso.
Fixen un aceno co brazo dereito, pedindo permiso para defenderme.
_¡Cala!
¡Cala!
¡Non fales!
Xa terás a túa oportunidade.
Estranxeiro, entraches... invadiches un territorio de xustiza, un territorio de dereito no que todo o mundo ten ocasión de opinar... dentro das súas posibilidades, dentro dos límites das intelixencias.
¿Enténdesme?
_Non.
Non o entendo.
Non comprendo que...
_¡Cala!
¿Quen che mandou falar?
¿Por que es tan fachendoso?
¿Como é posible que teñas o valor de dicirme a min, ao Inmenso Sacerdote, que non sei explicarme?
Comprenderás, por pouco intelixente que sexas, que se eu, que teño a obriga divina de ostentar o poder, non me sinto autenticamente comprendido, non podo, e non debo deixarche responder... non podo permitirme e permitirche que perdamos o tempo con palabras baleiras.
Tes que facer o esforzo por comprenderme _falaba case con tenrura_ polo teu propio ben... pola túa salvación... por... por...
¡Isto abanea!
O actor cinematográfico Severino Candela faleceu poucos segundos despois da caída desde a plataforma situada nas alturas do teito do templo.
Íñigo Salaberri, encargado dos decorados, foi procesado por imprudencia na utilización de materiais de deficiente calidade.
O productor da película, Matías Antón, sufriu terribles perdas económicas.
A verdade é que a película era mala con ganas, aínda que a min aquela desgracia veume que nin pintada:
tanta publicidade conseguiu que eu agora estea especializado en papeis de prisioneiro, e non me podo queixar do choio;
tanto me ten interpretar un cristián que vai ser devorado polos leóns como desesperado reo para fritir na cadeira eléctrica.
Para facelo ben só hai que pór cara de sufrimento e ter bo coidado de lembrarse que, se antes foches Caius Brutus, agora es Peter Shmith, e que os romanos non blasfemaban nin pedían como derradeira vontade botar un pito.
Pouco máis ten de truco a cousa.
Mais resultou que o conto non foi escrito en dúas tardes entre outras razóns porque o argumento non era orixinalísimo.
Tratábase das vicisitudes tráxicas e sanguiñentas dun empregado municipal que ficaba atascado nun sumidoiro por mor da súa gordura, e que sería cruelmente mordido _que non devorado totalmente_ polas ratas.
Era evidente que o argumento non tiña moito de onde espremer e moito menos a descrición, ao xeito de patético monólogo, para a que Priscilo emprendeu unha pescuda sádica polos diccionarios á caza de sinónimos de substantivos como sangue, víscera ou pánico, e adxectivos coma estarrecedor e arrepiante.
O conto _estúpido, frívolo e infantil erro que, de telo publicado, o crítico G.G.X. aproveitaría para machucar nel con asaño como facía irremediablemente desque comezara a escribir_ estaba narrado en primeira persoa, polo que o lector perdería desde o comezo do relato todo interese, ao adiviñar doadamente que se trataba da crónica dun supervivente, e no desenvolvemento da trama, cun final decantado, tería serias dificultades para sentir medo antes ca curiosidade ou, con certeza, indiferencia.
Mais o que resultaba cachoteiro ata a gargallada era que contaba a historia en presente de indicativo e iso produciría antes que as outras reaccións do lector, o xustificado cabreo de quen cometera o acto transcendente de mercar semellante libro, xa que é altamente improbable que un home atoado nunha tubería _e que no proxecto de Priscilo remataría coas pernas comestas polas ratas_ mantivese os folgos profesionais e o incuestionable ánimo resolto dos corresponsais en zona de guerra como para describir en directo o seu lento aniquilamento.
Nuns minutos de sobriedade, decatouse da súa falta de seriedade no oficio, e rematou rindo de si mesmo, o que _en opinión de Priscilo, unha das poucas que compartía con G.G.X._ é unha terapia aconsellable para todos os escritores, incluídos os premiados entre os que, ás veces, se poden atopar exemplares que chegan a escribir ben.
Priscilo riu porque na tarde anterior, con dez copas a rebulir polo seu sangue, coidaba que se trataba do relato mellor elaborado da súa vida e dalgunhas máis:
"(...) pois non é tanto a anguria de saberme atascado neste tubo o que fai bater o meu corazón ata estoupar o sangue nas miñas veas, senón a lene sensación dunha confusa vibración que bole arredor dos meus pés.
Teño que estar tranquilo porque supoño que de aquí a pouco alguén do retén se decatará da miña ausencia e virá ceibarme deste atranco... racharán o sumidoiro ou turrarán dos meus pés cara fóra...
¡Ai!
¡Rillan nas solas dos zapatos!
¡Meu Deus!
¡Poden ser as ratas!..."
(A palabra subliñouna Priscilo, posteriormente, unha das poucas ocasións que riu estando sobrio.)
Antón Azor chamouno por teléfono varias veces durante o verán, para tratar outros asuntos, ou mesmo para saudalo, e, como despedida, adoitaba lembrarlle o do conto de medo para a antoloxía.
_Xa o teño comezado... nuns días lévocho.
Esta frase repetiuna Priscilo do Nortal polo menos seis veces ao longo dos meses anteriores ao 26 de novembro, cando coincidiron na festa de inauguración dun novo local da editorial.
Entre viño e viño, o autor contoulle ao editor catro argumentos distintos do conto de terror que estaba a escribir, cada un cun meirande entusiasmo e maior cantidade de sangue, vísceras e pánico arrepiante e estarrecedor.
_Priscilo, soamente falta o teu conto.
Está o libro parado...
_Tranquilo, Antón, que xa o teño practicamente rematado.
A primeiros de decembro, mándocho... ou mellor, tráiocho, e así falamos de como vai o mundo.
O 15 de decembro, Priscilo díxolles aos dous fillos que non o molestasen, que tiña moito traballo, que atendesen eles ao teléfono e que as dúbidas nas súas tarefas escolares xa as solucionaría pola noite.
Unha vez dadas as instruccións de rigor para o funcionamento cotián do fogar, pechouse no seu estudio ben provisto de tabaco, calzado con zapatillas, e decidido a despachar aquel maldito conto de medo nunhas poucas horas da tarde.
Despois de prender o braseiro, remexeu nos estaribeis da biblioteca e fíxose co tomo das obras completas de Allan Poe e co libro Nos infernos da tolemía de H. P. Lovecraft; tamén cun exemplar luxosamente encadernado, titulado Cara ao descoñecido, coa intención de inspirarse definitivamente no terror e solucionar a débeda contraída coa editorial.
_¡Maldito tabaco!
O mellor será combatelo cun coñac... por aquilo dos infartos...
Rematou dun só grolo a copa e serviuse unha segunda.
Os seus ollos bagoxaban.
Sentiu unha náusea no estómago e un calafrío no lombo, pero o seu ánimo, nuns segundos, mellorou ostensiblemente.
Agora estaba decidido a resolver o traballo.
Abriu o libro Cara ó descoñecido e folleou as ilustracións: vampirismo, levitación, mortos viventes, vudú.
Nada tiña interese.
Todo estaba máis ca repetido.
Serviuse unha terceira copa.
_¿Que sería de min sen ti? _preguntoulle á botella.
_Verías monstros, lagartixas, arañas, cobras que gabearían polas túas pernas, ratas insaciables mordendo nos teus pés...
E non poderías desprenderte de centos de limachas que tentarían entrar polas túas orellas para comerche os miolos.
Sería a gran solución para que puideses escribir ese conto de medo.
_Ti proba e verás.
Segue bebendo desta maneira durante uns días, e despois suprime o alcol.
Supoño que nunca padeciches o delirium tremens.
Supoño que terías que pasar por unha situación desas para saber transmitir o terror ao lector.
_Son ti.
Priscilo sentiu un indefinible terror, como unha descarga eléctrica no lombo, cando comprobou que a voz proviña realmente daquel lugar, e tardou varios segundos en ser capaz de xirar a cabeza cara ó recuncho.
Repasou velozmente o comezo daquela estraña conversa cando lle preguntara algo en ton chocarreiro á botella, pero estaba seguro ata aquel intre de que a voz que respondía proviña do interior da súa cabeza, non da penumbra do gabinete.
Revirouse, ergueuse, acendeu a luz e ollou resoltamente cara alí.
As súas pernas afrouxaron e un vágado tenebroso fíxolle perder o equilibrio.
Agarrouse á beira da mesa:
ao fondo, estaba el mesmo estomballado no sofá, sorríndolle cínicamente.
Poder falar, ou mesmo ver, dentro do establecemento ao cociñeiro de Reses Bravas, Marcial, sen apelido coñecido, é practicamente imposible.
Métese no seu curruncho a iso das sete da tarde e ata as doce da noite nos días de semana, ou as dúas da mañá nas vésperas de festivo, cando remata o seu traballo, non está permitido falar con el.
Entón vai ás mesas, coa súa enorme humanidade de máis de cen quilos ataviada con traxe negro e gravata, aceptando cervexas e compracéndose coas felicitacións mentres enxuga a suor da súa fronte.
_Voume.
Teño que ir á casa a ducharme.
_Ti non o coñeces... é así _preme o puño_, así de amarrado...
Cala, que aí o vén.
_Pois cartiños ten de abondo.
¿Non si?
_Xa será menos, tío.
_Mira, Xaquín, isto non llo comentes a ninguén, eh?, que eu son moi amigo de Marcial, e...
_¡Non, tranquilo, home!
Xa sabes que eu son coma unha lousa.
_Non é por nada, pero se llo sabe o seu xefe...
Escoita, contoume Marcial que, polo visto, un portugués, un que ten unha rede de restaurantes alí, polo norte, en Camiña, creo, é en Vilanova de... de...
_De Cerveira.
_Iso.
Que ten restaurantes, dixo... quere levalo cun soldo de carallo.
É que é unha virguería cociñando.
¿Ti probaches o Chuletón Bravo?
_Non, picor non era.
Era así como, na lingua... un, un...
_Si, Manuel, si, pero non deixa de ser un simple chuletón.
Para min ten moito aderezo de, de... pode que noz moscada, ou...
_¡Ca!
Non.
De ningunha maneira.
Era... era... teño que dar coa cousa, home, era como, como...
Asador Reses Bravas
A Grova-Baiona (Pontevedra)
Asador.
No alto da Grova, unha montaña situada sobre a vila de Baiona, a 18 km. de Vigo, cunhas vistas de ensoño, incomparables, sobre a ría do mesmo nome, áchase o Asador Reses Bravas.
Evidentemente quen vai alí non agarda toparse de bruzos co palacio de Versalles, e moito menos cando, ao penetrar no local, nada incita a pensar que poida servirse máis que ovos fritidos con patacas.
A súa decoración, propia dunha descoidada casa de comidas, contribúe definitivamente a non cambiar a idea do cliente.
A súa mantelería inexistente, mesmo o trato desagradable do seu dono, non apuntan precisamente a ter entrado nun lugar refinado.
Non hai sorpresa coa lectura da carta.
Cando os pratos chegan á mesa (se hai sorte, á media hora) os negros presentimentos non se confirman:
adivíñase axiña o xeito dun cociñeiro con inquedanzas.
Xunta de Galicia - Consellería de Turismo
Ernesto Julio Álvarez Gulanes
37.823.244
_De acordo.
A conversa do outro día... ¿o xoves, non?...
Foi das mellores.
¡Pasámolo de medo!
A muller afanouse en rematar coa totalidade das torradas da cestiña.
Cando tal fixo, persignouse e cruzou os dedos da man dereita, que despois bicou e deu a bicar ao home, quen, automaticamente, sen ningunha caste de expresión, cumpriu coa cerimonia.
O camareiro levoulles despois unha fonte con ensalada e uns filetes fumegantes acompañados de patacas fritidas.
A grandes bocados daban conta do manxar.
_Será unha viaxe inútil...
_¡Mira que hai xente curiosa!
_Necesítanse moitos cartos.
_Non tantos...
Abondaría cuns tres millóns.
_Pero esta vez sen matar a ninguén, ¿eh?
_Non, non mataremos... aquilo foi moi desagradable.
_Podemos facer un bo burato no piso de Mac Gregor.
_Non tanto.
Xa verás.
Luciña Bandesiro ten unha máquina que é unha virguería.
Podemos achegarnos ata a súa casa ao rematar de xantar.
_¿Quen nos vai seguir, muller?
_¿Que sei eu?
Mesmo aquel _¡e sinalou cara a min, que non souben onde meterme!
O diálogo deixoume atordoado.
Tiña a sensación de estar soñando.
Estiven a piques de erguerme, dirixirme ata a súa mesa, entremeterme descaradamente na conversa e suplicarlles que me explicasen de que falaban.
Evidentemente nada disto fixen, entre outras razóns porque prefería seguir agochado no meu curruncho, a finxir que seguía entretido co postre, e escoitar ata poder facerme cunha boa morea de datos.
Que seguisen falando.
Que deixasen todo ben fiado.
E se había sorte, podería dar coa solución daquelas enigmáticas palabras.
Sen embargo, unha vez que o camareiro pampo depositou encol da mesa unha fonte con outro xantar que non adiviñei sequera, deron en devorar con fruición sen apenas ollarse e nun silencio absoluto, feito que alporizaba a miña paciencia, aínda que eu alporizaba a paciencia de tres estudiantes que agardaban con rabia mal reprimida nas súas olladas e sinalar de dedos acusatorios a que deixase baleiro o meu asento.
Por iso, para evitar males maiores, chamei ao camareiro, que acudiu seguido de preto polos tres estudiantes.
Pedinlle un flan de ovo, outro café e unha copa de chartreusse.
_Efectivamente _corroborei eu, ollándoos con desprezo.
Sen embargo, cando observei que a muller se erguía e comezaba a empurrar na cadeira de rodas para abandonar o local, interrompín a marcha do camareiro cara á barra e anulei a miña petición do novo postre, o que fixo trocar as antipatías dos estudiantes cara a min pola antipatía do camareiro que non podía disimular o seu enfurruñamento.
Un deles exclamou:
_¡Está no seu dereito, camareiro!
Iso, tan sinxelo, poucos, moi poucos, o comprenden, e, destes, só uns privilexiados o conseguen pór en práctica.
(Non inclúo entre estes últimos, por suposto, ós que saen a fin de semana a correr, pescar ou sachar;
os pobres non fan outra cousa que enganarse;
alá eles.)
Talvez por esta razón (tamén por outras, xa as irás sacando) eu lles teña tanto aquel ós compoñentes do grupo "Os de Melide", charanga de sete números que así se fan chamar por motivos evidentes.
Fíxenme amigo de todos eles xa o mesmo día que os coñecín, irá para sete ou oito anos, cando foron tocar ás festas de Noia (eu acudira a esta vila, convidado por Agrelo, a formar parte do xurado do concurso de debuxo).
Dende aquela teño pasado na compaña deles algúns dos mellores momentos da miña vida, e corrido algunha que outra farra.
Poucas veces disfruto coma con eles.
Son tan amábeis e cariñosos comigo que ata me deixan acompañalos co meu saxo de cando en vez, por moito que eu non os dea seguido, que tocan todo moi ó seu aire e ó seu oído;
pero iso carece de importancia;
o seu engado reside tamén noutras cousas.
_Ei, don Emilio, que a ver se nos puidese facer un favor...
_A mandar, ho...
_Estamos tocando aquí en Caldas...
Quédannos aínda dous días apalabrados e temos que sustituír ó Che...
Ó remate da procesión, mentres os demais ían mollar a palleta, Servando levoume cabo do Che, que ficara na pensión;
non tivera azos para saír en todo o día.
Era miúdo, de cabeza aplanada, ollos vivarachos, xesto áxil e cun cu sen paraxe.
Sorprendeume, xa que logo, velo sentado na cama, inmóbil e melancólico, coa man dereita como agachada no sobaco esquerdo.
Eu pensei que lle entrara vergoña polo dedo que lle faltaba (o furabolos), que disque perdera de mozo nunha liorta nocturna, ó final dunha romaría, por metelo trabucadamente (¡iría bo!) dentro dunha máquina de facer churros.
_Igual, señor Emilio, igual...
Por algo eu non quería durmir nese cuarto...
_Xogámolo á carta máis alta e de primeiras saíume xa un rei.
Para min que os moi condenados me fixeron trampa.
Deixe que isto non vai quedar así;
hanmas de pagar ben pagadas.
_Non hai que ser tan desconfiado, Che...
_Vin, si señor.
_¿E como era?
_Pois éralle así coma dous brazos collidos un no outro, que non facían máis que dar voltas no aire.
Menos mal que eu durmía cun ollo aberto e outro cerrado, que senón sabe Deus o que alí tal pasaría.
Non quero nin pensalo.
_Pero ¿vese realmente a aperta esa?
_Home, señor Emilio, como ver, ver, o que se di ver, non se ve;
pero séntese, que aínda é peor...
Cando se guindou en picado cara a min, eu esquiveina, anque non de todo que, non sei aínda como, apertóuseme neste dedo e...
_Como cho ía apertar se non o tes...
_Xúrolle que mo colleu, señor Luís, ¡por tódolos meus defuntiños!
¡E o malo de todo é que me deixou quedar a sombra!
Véxaa, senón...
¿Creme ou non agora? _preguntoume logo de estender a man dereita:
certamente, o dedo índice que lle faltaba facía sombra igual que os outros.
_¿E iso é o que non che deixa tocar?
_Ben, Che, hai que ilo levando con xeito...
O moito comer non é nada bo.
_Vostede, seseñor Emilio, tómao de cocoña...
Mais o que que pode perderder o chochope son eu.
_Gañarás outra cousa, ho, perde coidado...
Eu marchei de alí, deixándoo case coa palabra na boca, que se ía alporizando pouco a pouco, e de seguro que non lle conviña nada, tal como se manifestaban os seus males.
Entre unhas cousas e outras, volvemos tarde á fonda, que sei eu, ás tantas da mañá.
Iamos todos con ganas de coller a cama por diante;
tocar música, en contra do que moitos pensan, cansa máis do que parece, vaia se cansa.
_¿Como se atopa, don Emilio? _preguntárame o director dende fóra coa voz menos pousona que de costume.
_Alégrome, ho, alégrome...
_Se lle parecer, eu podo tocar o saxo e deixarlle a el a caixa.
_Eu xamais me deito sen facer de corpo _dixera, entre outras cousas, Bieito_.
Ca.
É un costume que collín de moi novo e que lle inculquei ós meus fillos e netos, que a educación tamén está nestas cousas, ¿a ver onde se non?
Caso de durmir fóra da casa, pode ser que se me pase, tal como me aconteceu onte.
De ser así, non dou collido o sono e, máis tarde ou máis cedo, acabo por decatarme.
Fun, xa que logo, ó escusado e alí me sentei a facer os meus mandados.
Púxenme a asubiar tan campante "Mencer de estrelas", de Soutullo, que é o que mellor me vai entoar cando o ventre anda apertado (caso de andar frouxo, cousa que a min rara vez me ocorre, aplícolle o "Nocturno" de Veiga, que, queirades que non, sempre frea unha miga).
Estaba, pois, eu con ese asubío, cando, sen saber como, de súpeto apareceu unha especie de forza en remuíño que me pasou rozando ó nesgo o bico, talmente coma un raio, deixándomo no intre da sorte que agora vedes...
O saxo de "Os de Melide" esforzábase en pregar as enrugas da súa cara e todo o máis que conseguía era un feble sopro cara un lado.
Resultaba do máis patético, pero, podes crerme, ninguén de nós foi quen de aguantar a risada, que o Bieito, con aquel xesto torto, estaba do máis pavero.
Por veces, na diana e alborada que logo demos, percorrendo toda a vila, aínda nos custaba o noso reprimir as ganas de rir que nos viñan ó mirarlle para os beizos, que de cando en cando apertaba, caso de ter que intensificar os redobres.
O Che apareceu coa man no peto onda nós ó acabar a misa e un anaco antes de dar comezo a sesión vermú.
Nun intre dado, botoulle as mans á súa caixa, tratando de arramplarlla ó Bieito, quen termou ben dela.
Estiveron a piques de chegar ás mans, de non impor Servando a súa autoridade.
O Che, algo máis calmo, mentres tomabamos unhas chiquitas, achegóuseme por detrás.
_¿Que vai ser de min, don Emilio?
¿Como vou volver así, deste xeito, á casa _mostroume a man dereita, toda tremente coa rabia_.
¿Que dirá a miña muller?
¡Ela non entende disto! _engadiu mentres agachaba de novo a man baixo o sobaco.
Sentinme obrigado a propoñerlle, ó tempo que botaba man da miña pluma:
_A ver logo...
¿Que prefires...?
¿Que che pinte un dedo ou que che borre a sombra?
_Pois, xa tanto me ten, don Emilio _respondeu ó dereito_.
¡O que sexa!
O resto dos músicos, algúns da comisión de festas e uns cantos parroquianos xa fixeran corro en torno a nós e eu non me podía volver atrás.
Unha rapaza de alí da taberna proporcionoume unhas cuartillas e medio folio de papel carbón.
Sempre do máis serio e cerimonioso, puxen unha cuartilla no amosador, sobor dela coloquei o papel carbón, logo outra cuartilla, e enriba do todo mandeille poñer a man eivada ó Che, cousa que fixo sen que houbese que pedirllo dúas veces.
Collín un escarvadentes, seguín con el a silueta da sombra do dedo co meu mellor pulso, e, con estilo solto, elegante, garabateei uns riscos pola superficie contornada.
_Agora xa depende de ti _díxenlle no ton máis grave que puiden_
Has de agardar, sen moverte para nada, ata que a sombra pase de todo ó papel de abaixo.
Cando iso suceda, botas un pouco viño por riba, retiras a man, envurullas ben envurulladiños os papeis, termando que non che escape a sombra, e corres a desfacerte dela á fonte das termas.
Fomos saíndo coma se tal cousa e, cando ó chegar á soleira da porta, nos volvemos cara a el e o vimos alí ollando inmóbil o demo da súa sombra, tivemos que guindarnos a un lado, uns enriba dos outros, algúns ós emborcallóns, agarrados ás nosas barrigas, sen poder parar de retorcernos ata que tivemos que poñernos a tocar, que ben que nos custou.
Unha cousa é contalo e outra vivilo;
o dito de "morrer de risa" ten os seus fundamentos;
a nós pouco lle faltou para que o demostrasemos, ben pouco...
Pero non por iso fora menor a alegría que sentiramos, cando estabamos a tocar pola noite, ó ver aparecer o Che, no medio do baile, choutando coa man de marras en alto, axitándoa, e abríndose paso cara a nós entre miróns e bailadores.
_Ai, don Emilio, agora búsqueme a min un remedio, que eu sonlle do máis agradecido.
_¿E que fago co saxofón?
Non ben lle dicía isto xa botaba man del.
O "tiroliro" saíalle xa moito menos "tirolaro" e, como o director non dixo nada, seguiu tocando con todos nós, ou, mellor dito, seguín eu tocando con todos eles, os amigos da banda "Os de Melide".
Nós empalmamos o final da cumbia co principio por terceira ou cuarta vez, xa non me lembro, coma se non fosemos quen a parar de tocar...
E así estivemos aínda algún tempo máis, quizais moi pouco, pero que a min me semellou unha eternidade.
A cada paso había máis apertas, que, entre risas e rinchaduras, non paraban de aumentar.
Chegado un momento, tódolos asistentes estaban fundidos nun xigantesco abrazo, que daba voltas e voltas, remuiñento, ó compás do choqueleo.
A min non se me ocorreu cousa mellor que saltar do palco, sen que se desen nin conta, e escapulirme lixeiro cara ó meu coche, entre aquela tola alegría que, por fortuna, parecía ir minguando...
_Xa vexo que lle gusta _díxome.
_¡Que nin falar...!
¿Como lle vou facer iso a Colmeiro?
É como unha profanación.
_Parece que se nega a entender... _e engadín, baixo, para min mesmo, conténdome_:
Vai acabar cabreándome e...
_Señor Lavandeira, faga o favor...
Sente aquí.
Creo que llo debo explicar todo.
Primeiro faloume da súa orixe humilde e da súa infancia, na vila de Bouzas, chea de calamidades, miserias, abrollos e fames.
Continuou trocando en miúdo as que de mozo el pasara para se ir defendendo na vida.
Por mor de atrancos, envexas, golpes de mala sorte e motivos do máis variado, víraas e desexáraas para comer quente de cando en vez;
de tal xeito que para el, contrariamente á inmensa maioría, o servicio militar resultara un grande alivio, pois quitáralle de enriba as preocupacións cotiás da premente busca do sustento.
Mesmo por esa causa estivera a piques de reenganchar.
Unha vez licenciado do exército, que cumprira en Cáceres, talvez por acharse mellor mantido e así poder botarlle máis coraxe á vida e menos escrúpulos ás cousas, foille mudando a sorte.
Xa non parou de mellorar a partir daquela, pois se atopaba un bo chope, de contado trocaba por outro mellor, que á súa vez rapidamente deixaba por outros de máis comenencia, mellor situación e superior prestixio;
de modo e maneira que xa non tardou en botar pelo novo cumpridamente.
Dono xa dunha considerábel fortuna, que maiormente forxou en Valladolid, e logo de multiplicala en Cataluña, voltou ós eidos nativos e estableceuse en Vigo, onde xa daquela se estabilizara, e onde investiu en negocios prósperos e estábeis relacionados co mar (fábrica de xeo, estaleiro, frete...), que sempre lle tirara por ter nacido mesmo á súa beira.
A esa altura da súa vida, xa se fixera tamén cunha colección de arte, do "máis estimábel", formada con pezas de artistas galegos e españois, anque tamén de algúns que outros americanos e europeos.
Daquela xa padecía dese mal que por veces, sempre a traizón, lle daba, e que ningún doutor dos moitos que percorrera soubera atopar remedio que o atallase.
Imposíbel de Deus, cría el, que non fose castigo do ceo.
Podía virlle en calquera momento, sempre no menos pensado, e cando máis o podía amolar, xa de noite, xa de día, e tan pronto lle duraba uns instantes como horas enteiras, hai que ver que cousas.
Seica lle entraba tal fame que non había comida de xeito en ningún sitio (casa propia, casas alleas, restaurantes), que lla aplacase.
Minguáballe ata desaparecer de todo cando lle petaba, que non dependía para nada, como sería lóxico, da cantidade nin da calidade do inxerido.
Viña a ser mesmo como se toda a fame da súa nenez e mocidade se concentrase e, a un tempo, lle rillase o estómago.
Ó parecer, a súa colección de obras de arte era tan extensa que non lle cabía colgada na casa, a vivenda principal, que ás dúas de recreo, en Praia América e no Rosal, non levara máis que as imprescindíbeis e de menor valor para decorar un pouco.
De tempo en tempo, pois, descolgaba algunhas das expostas e cambiábaas por outras que necesariamente había de ter gardadas.
Unha vez que lle tocara a esta de Colmeiro (que lla mercara a María Antonia, na Galería Torques; si, si, lembrábase ben), notou casualmente certa sensación difícil de explicar que non deixou de chafucalo, polo que, como empurrado por algo, seguiu a observar ata que comprobou debidamente que a engulemia lle desaparecía case ó instante en presencia da pintura.
E todo talvez polo efecto daquelas bolas de pan.
Algo habería nelas para fartarlle aquela súa, inmensa, desmesurada, fame.
Dende entón non se separou máis do cadro;
levábao a todas partes, xa de viaxe, xa á súa casa da praia, xa á do campo.
E, sempre, á súa enteira satisfacción.
Pero resultáballe do máis incómodo debido ás grandes dimensións do óleo.
_¿Como se lle ocorreu tal cousa?
_Pois...
Direillo.
Veume a idea logo de saber por boca de Tucho Calvo que vostede tiña feito algunha que outra copia de Villafínez...
Seica unha delas, que representa un curruncho santiagués, atrae a atención dos cadelos, que a fican mirando coma pasmóns, dándolle ó rabo, e que se viran do máis ledos coa súa contemplación, como se lles quitase as penas.
Xusto o mesmo que fai a miña cadela diante das obras que lle gustan, as de calidade.
Eu fíome totalmente dela, polo que a levo decote comigo ás exposicións.
Xamais merco nada se non mo indica ela co rabo.
Acabou convencéndome.
Veu a Santiago co cadro e hospedouse no Hostal dos Reis Católicos;
no seu cuarto, o 322, improvisamos un estudio.
Eu acudía alí gran parte do tempo libre de que dispuña, pois quería acabar canto antes, que el non me caía aló moi ben, e o choio non me gustaba.
Conque nunha semana deino rematado.
Como pintura aínda ma pagou ben pagada, pero como remedio para o mal que el padecía penso que foi un tanto cutre;
así son as cousas.
Pasado un tempo, telefonoume.
_Pois todo ben, agás que me produce algúns ardores de estómago.
_Iso cúrase con bicarbonato.
_Ah...
_¿E o seu can?
_É cadela.
Ládralle asubíos, torcendo o fociño.
_Malo será.
¿Como non vén aquí a próxima fin de semana e de paso...?
_¡Madia leva!
_O peor é que falta un molete.
_Como llo digo.
Desapareceu da noite para a mañá.
_Gastaríase con tanta fame...
_Eu que sei...
Teño medo, Emilio...
Ti enténdesme...
Se puideses...
A miña curiosidade influíu o seu para que aló volvese dúas semanas despois.
Por moito que teimei, non logrei que viñese el a Santiago.
Atopeino do máis alegre, reloucante como nunca o vira.
Mostrábase falangueiro e afábel.
Os seus ollos amosaban un brillo de felicidade.
Non fixo falla que eu lle preguntase nada.
_A miña doce e adorada esposa.
_Iso mesmo.
_Como para levala de feira en feira...
_Ou como se foses bígamo.
_¿E a bola?
_Pois vólvoa pintar e acabarase todo.
_Non, non...
Mellor, non...
Non vaia ser o demo...
Deixemos todo como está...
A compensación é máis que suficiente.
_Ben, ben, moi ben...
A miña fame agora é das outras.
E satisfágoa.
Pouco despois saímos ó xardín e puiden, á fin, ver a súa dona, e, por se fose pouco, en biquini, que viña da piscina.
Estaba tal coma el ma describira, quizais algo máis atractiva que antes, pero non moito, polo menos para min, que hai gustos e gustos.
Atopeina, iso si, bastante máis graciosa e agradábel.
Tiven tamén ocasión de ver a cadela.
A coitada toda se esforzaba en arrastrar un rabo gordísimo, non sei se máis pola parte dereita que pola esquerda;
non o puiden comprobar.
_¿Sabedes unha cousa, mozos? _sorprendeunos a Anxo Tarrío e mais a min aquela encrequenada gárgola, co bico algo torto e xesto burleiro, na alta noite compostelá_.
Algúns din que hai moitas clases de inferno, que cada quen leva ás costas o seu.
¡Ca!
Ben enganados que vos teñen.
E non é nada de estrañar.
O mesmo me fixeron a min.
Tanto medo me metían coas lapas que a angustia era xa todo un padecemento.
Pero non, de ningunha maneira;
o inferno non é un forno nin cousa que se lle pareza.
Non.
Tampouco a soidade total e permanente ou o silencio absoluto e infinito, nin sequera a ausencia de todo ben.
Nada diso.
O inferno é o aburrimento útil, continuo, progresivo.
Nada máis nin nada menos.
Xusto iso.
Mal o podía supor cando me mandaron alí.
Viña a ser un destino como outro calquera.
O oficio de utilidade de verter fóra augas de chuvia dos tellados de casa rica non era nada despreciábel e, mesmamente, estaba entre os máis cobizados.
Máis dun que eu ben sei pasou media vida eterna mordéndose de envexa.
Razón pola que mesmo me sentín algo privilexiado.
Máis que un castigo, de primeiras, a min aquilo semellábame un premio...
Veredes, senón, se a vós no meu caso non vos pasaría o mesmo...
Fronte por fronte da casa onde a min me destinaran erguíase o palacio bispal, e xusto á altura de onde eu me atopaba, cadrábame a fiestra do apousento privado do señor bispo, mesmo a tiro de ollo e golpe de aceno, tal como vos teño a vós.
Total, que eu alí, no meu posto, así..., con aquel meu aceno burleiro que Deus me dera... e que se me fixara para sempre...
Así...
Deste xeito...
Quero dicir, máis que así..., mellor que así..., moito mellor, que daquela eu aínda o sostiña rufo e firme, impertérrito...
Por forza, cos anos, xa se sabe...
Pero ben vos imaxinades...
A ver se o consigo...
Boh, para que cansarvos;
non ten chisca de dificultade decatarse de como daquela foi, vendo... así..., como agora aínda é...
¿Vedes?
Pois o caso é que eu decote así...., día e noite, sen xamais descansar, así, un día e outro, semana tras semana, mes tras mes, anos...
E el fronte a min, xusto en fronte, detrás dos cristais...
Resultaba natural que o bispo aquel andase do máis amolado.
Cando quitaba a sotana, con aquela ollada de engulir o xenio, por forza tiña que reparar en min...
E eu...
Polo que ó ficar en cirolas..., moitas veces, instintivamente, volvía poñela, e logo dirixíase a min, como consultando, coma se eu fose un espello...;
e, claro, notábase panzudo.
Pero como máis ridículo se sentía era en camisón.
Non sabía o pobre que facer nin como se colocar nin que actitude adoptar.
Anque o peor de todo, para el, era ó poñelo ou quitalo.
Resultaba un cerimonial do máis complicado e longo.
Íase espindo, deste xeito, moi a modo ou, por veces, apresurado, mais sempre con torpedade... e procurando ocultarse da vista do meu fociño.
Cousa de todo imposíbel.
Decote o tiña no punto de mira...
Así...
Ben que se foi decatando.
Non lle quedou máis remedio.
Aínda tardou o seu en comprender que eu non ía mudar xamais por nada do mundo...
Se lle custaba Deus e axuda quitar a camisa, non se poden imaxinar os traballiños que o bo do prelado pasaba antes de lograr desprenderse do calzón.
E cando, por fin, logo de voltas e voltas, de quitar unha miga e poñer de novo dúas, baixar por un lado e subir por outro, de espaldas, fronte ou perfil que de tódalas maneiras foi probando;
cando o conseguía, tiraba con el como cadrase e tapaba raudo as vergoñas.
Quedábanlle sempre, iso si, siluetadas perfectamente as súas pernas carranchas, que unhas veces movía dun lado a outro, e outras non, pero que sempre mostraba, o tempo abondo de darme satisfacción, ata que se decidía a poñer a camisa de durmir.
Só cando se deitaba e acochaba baixo os cobertores de la de batán debía acougar aliviado o bo do cristián.
¡Miña xoia!
Houbo veces que mesmo me daba pena.
¿E que lle ía facer eu?
Nada, absolutamente nada podía.
Estaba fóra da miña vontade.
Tiña que cumprir co meu.
Había de apandar con iso.
Ben certo que moitas veces con gusto, por que negalo, que non deixaba de ser unha forma levadeira de facelo.
Os días de chuvia aínda o notaba máis rabioso.
Por forza lle había molestar que eu cuspise cara a el a cachón aquelas babuxadas augas.
E xa non digamos se, por riba, ía algo de aire.
Soprase de onde soprase, ó bater no meu bico, saíanme unhas asubiadas que era un primor e que a el mesmo lle facían apertar xordeiras.
Así...
Ben...
Unha cousa máis ou menos parecida a isto, que agora, ¿quen o consegue igual, a ver, quen?
Nin de milagre, á volta de tanto tempo.
Algún colega que se cre de mármore hai por aí que se gaba diso, pero nin por esas, a min non mas meten, que o oído aínda o vou conservando...
Como o bispo non podía, quizais, facer comento con ninguén, pois de seguro habería máis rexouba aínda, pasaba longas horas, cando as súas ocupacións llo permitían, dando voltas e voltas polos corredores de palacio a debullar ideas, ben que se lle notaba, por ver de atopar cumprido arranxo ós seus problemas.
O primeiro que se lle ocorreu, como é lóxico, foi recorrer ós rezos.
Estivo horas e horas axeonllado no reclinatorio a salaiar e bisbar oracións e pregarias de repertorio, mentres de esguello, de cando en cando, comprobaba se producían efecto.
Lonxe de cansarse ante a miña imperturbabilidade, case sempre collía azos e proseguía os latinorios aínda con máis gañas e intensidade.
De nada lle servían.
Pero, ben mirado, mal non lle viñan, que por forza o fatigaban e polo tanto o obrigaban a un sono máis profundo e, talvez, sen pesadelos turbadores, ós que disque están moi expostos os que han gardar como tesouros nos seus peitos unha carga tan pesada de pecados alleos como obrigadamente tódolos confesores han.
Un día, farto de máis, anoxado, achegouse á fiestra, olloume con desafío e apertando a dentamia, furranchou repetidamente coa man destra no aire cruces gregas e latinas.
Vendo que non lle resultaba, cambiou súpeto ás de Malta e, antes de abandonar, aínda repetiu por veces varias a de Santiago, deste xeito... ou algo polo estilo...
Eu non me inmutei o máis mínimo, que ía inmutar, por suposto que non...
Entón el, alporizado, non puido reprimir facerme a figa, moi desesperado tiña o pobre que estar, polo que, quizais por iso ou por falta de costume, lle saíu do revés.
¿Vedes?
¿Decatádesvos?
Desa maneira, mal lle podía resultar e afectarme...
E aínda do dereito habería que velo, que un ten os seus puntos febles, a que negalo, pero resistencia non lle falta.
Non vaiades pensar... e xulgarme á lixeira.
Unha mañanciña, non sei a razón, espertou cantando uns quiries, quizais porque non tiña azos para outra cousa.
Cando logrou poñer o pantalón, a súa vista bateu no lenzo ó óleo dun tal Anakos que encolgara na cabeceira do seu dormitorio e que representaba unha estampa dun deses que din milagres por un deses que chaman santo (santo, curiosa palabra, por certo, esta, pronúnciese como se pronuncie).
Estaba a cantar, como digo, cando, nese preciso intre, lle quedou algo atrancado na gorxa, tal vez unha desas malas notas...
Tan axiña como puido, e sen demora, mandou chamar ó tal pintor, por aquel entón dos de máis moda entre a clase clerical.
Pero, quen sabe a que cousas debido, en vez do artista solicitado polo bispo, o que apareceu cos seus trebellos pictóricos ó lombo foi outro ben diferente, de aprecio e consideranza entre os trobadores de cantigas de amor, amigo, escarnio ou maldicer.
Asinaba como Laxeiro e descoñecíase a súa orixe, sobre a que había toda sorte de cábalas, suposicións e conxecturas, que el non aceptaba como verdadeiras, nin tampouco as desmentía.
Uns dicían que era afillado do Mestre Mateo, outros porfiaban que fillo dun imaxineiro, e mesmo os había que aseguraban que se trataba dun anxelote deses que adornan, é un dicir, os retablos barrocos, e que dende el, un bo día, dera un brinco á vida dos humanos e medrara artista.
Vaia un saber.
Coñecéndoo como logo o coñecín, ben podía ser así, todo iso, e moito máis.
Escoitade, senón.
De contado, pois, o que se facía chamar Laxeiro, non o esquezades, de contado empezou a pintar a fiestra por encargo do bispo.
Eu ben vin vir a cousa.
Estaba moi claro.
E hei de confesar que non me gustou nadiña.
Non.
Mesmo xa dende o intre en que se puxo mans á obra como ben sabía aquel pintor, alegre, galopín e farrista, como non tardei en comprobar.
Mentres lle daba ó pincel cantaruxaba ópera, retranqueiro, desafiante.
De cando en cando, ollábame ás furtadelas e con sorriso irónico.
Non tardaron en aparecer nos vidros da fiestra escenas e figuras do máis diverso, que rápido e hábil si que se manifestaba, xusto é recoñocelo, non vou ser eu quen de quitarlle méritos, que a min a pintura nin fu nin fa;
o meu, xa se supón, é a escultura.
Esta si que ten arte, forza expresiva, emoción, e non as mariconadas dos coloríns.
E tamén un tanto impío si que tiña que ser, diso estou certo, abofé.
A ver senón como se explica que lle saíse a Magdalena encoirada de máis, e non con dúas tetas, como soen ter elas, as femias deles, senón, ¡cabronazo!..., con tres, como nos tiran ós de acó.
E tampouco unha dun lado e outra doutro e a terceira no medio, como sería natural, non, que lle colocou unha e media aquí, desta parte, e o resto, aquí, nestoutra, se sería ladino o galopín.
¿Como se entende tamén que pintase ó Xoán Bautista patarolo e chepudo; que a Xosé o deixase coa ollada en contra do goberno do seu Deus; a María a retratase grosa, orelluda e con expresión babeca; e ó neno Xesús, cabezón?
Non sei, non sei...
A min, como chistar non me chistaban, que me ían chistar, sobre todo polo que me prexudicaban.
E iso sendo da banda de acó, que caso de situarme na de aló, non me falte o demo como me habían de chistar aínda menos.
Diso non teño dúbida.
Pero á ilustrísima carrancholas debíalle dar bo resultado e por iso consentía;
por veces, dando ocos golpes no peito e garabateando cruces santigadas;
pero, á fin e ó cabo, consentindo, e todo para poder agachar o seu santo corpo eclesiástico e os seus cotiáns actos daquel potente xesto de meu.
Entón foi cando comezou o aburrimento.
Aquel condenado pintor, non satisfeito aínda, estivo por un tempo estudiándome con ollos escrutadores.
Eu ben vía que algo máis maquinaba.
Os meus bos esforzos fixen para escorrentalo, xiringándolle cuspe ou facéndolle chiantes asubiarotes.
Pero como se nada.
A el tanto lle tiña, ou así o parecía.
Non ben pasaron uns días cando de novo volveu pintar nos vidros, máis agora por fóra e ós sons dos seus cantos zarzueleiros.
Axiña esborranchou toda a fiestra con figuras a xeito de esfinxes, grifóns, hidras e outros parecidos animais femias da miña raza, todos eles nus;
pero sen mostrar para nada as súas partes, senón só insinuándoas, que fai traballar máis o maxín;
o pillabán ben o sabía.
De seguido acariñaba neles cos pinceis untados, con dondura e sinuosidade.
Por certas zonas, usaba grosas brochas, xa planas, xa redondas, e por outras, nas máis delicadas, aplicaba con graciosa aloumiñadura as serdas máis finas.
A min, de primeiras, aquilo enfastioume, claro que si, que me privaba de toda posíbel visión e me deixaba sen chisco de esperanza para recuperar un ángulo de mira.
Anque por outra banda, tamén tiña o seu aquel, a que negalo, as cousas como son.
As caricias algo espertaban en min que me producía certo gozo.
Gozo que medraba a medida que as pinturas se ían perfeccionando e mellorando de forma, pois, o moi astuto, a cada paso, sen que case se percibise, íalles dando así como volume escultórico, textura pétrea, cos vultos cada vez máis redondeados, e ben postos nos seus sitios, como a min me van, por ser como carne da miña.
Que aínda que un é de pedra, ante esas beldades, non se queda así como así, anque por fóra non se inmute.
As cóchegas que o demo do pintor lles facía co pincel, por certas partes que agora non vou mencionar, espertaron en min pasados instintos durmidos;
tanto me excitaron que non tardaron en obrigarme a entrar en tales fervenzas que mesmo me empurraban ó paroxismo e casemente me facían coller vertixe, o peor mal que a unha gárgola lle pode sobrevir.
E así estiven tempo e tempo, só Deus sabe canto, que eu naquel estado non era quen de levar a conta.
Por unha parte, para que vos vou enganar, resultaba do máis agradábel e pracenteiro;
pero, pola outra, era coma un desexo que nace en certo sitio e que medra e medra e medra e que xamais se pode cumprir;
o único que eu deitaba fóra era suor, o que me debilitaba tanto que despois me viñan temores de pillar o mal chamado da pedra.
O cal, xa suporedes, faille pasar a un todo un purgatorio.
É imposíbel imaxinar o que eu tal penaba por non poder manifestarme, que era pura cousa interna, sen aflorar para nada ó exterior, que había de seguir obrigadamente co meu aceno..., este..., quero dicir, o de antes, o primeiro...
Xa me entendedes.
Ou quizais me entendades mellor se vos fago unha comparanza:
éravos igual que cando un estoupa coas ganas de rir e ha de manterse por forza coma un empregado de funeraria.
Tal como volo digo.
Así mesmo.
Xusto así...
Pero non vaiades crer que aí acabou todo.
Nada diso.
As pinturas inutilizaron o meu xesto, mais aínda me quedaban os frecuentes e liberadores trousos de auga, por veces impetuosos e chorreantes, por veces febles, babexosos; xa continuos, xa a pingueirazos...
Tamén me quedaban os asubíos, que en ocasións ata se mesturaban coa cuspidela líquida.
E a estes era ós que eu mellor me podía aplicar, e por iso me esmerei en ilos perfeccionando, que anque o meu fociño non variaba, eu ben sabía gardar auga dentro da miña boca para poder, así, coa súa axuda e con ventos favorables, darlle intención ou melodía...
Non minto se aseguro que cheguei a ter todo un repertorio.
Así..., eran graves, fiiiu, agudos, fiu fiu, suaves, fortes...
Con ventos tolos, inquedantes...; cos corridos, desganados...; cos mareiros, insinuantes...
Pero ós que máis partido lles quitaba era ós ávregos.
Segundo os casos, dábanme para... os desdeñosos, molestos, pedantes..., amigábeis..., e outros moitos varios, facilmente recoñecíbeis.
Incluso cheguei a compor unha melodía...
Non me resisto a ofrecérvola...
Hei de aclararvos que, cando este meu xesto era o que era, saíanme os asubíos todos en clave de sol e menos arrastrados.
Aínda que un xa non poida facer burla, cunha maña destas haberase de ir defendendo.
Pero tamén isto debía saber o pillastre do pintor Laxeiro, que, unha vez rematada a obra encomendada, foise sen sequera despedirse, anque logo de deixar frouxos os cristais da ditosa fiestra.
Polo cal, cando ía algo de aire, batíanse en harmónico estrondo.
Desa maneira, o bispo aquel non só deixara de ollar mofas e chanzas, senón que tamén deixara de escoitalas.
Fiquei admirado do enxeño do ruinceiro artista, aínda que me amolara ben amolado.
O moi lampantín non se contentou con descubrir a pintura escultórica senón que, ademais, inventou a pintura musical;
anque esta, estou seguro, sen el sabelo...
Apóstovos o que sexa...
Disque as pinturas aínda se conservan tal cal hoxe en día, mais xa non se poden admirar, que a fiestra foi mandada cegar a cal e canto por un sucesor daquel prelado, que padecía frecuentes arroutos fóbicos ás artes.
Se a min, por un lado, ben me privou do gozo da vista das bichas, tamén é certo que me adormeceu certas calores aínda por veces latentes, polo que, botadas as contas, por unha parte lamenteino, pero pola outra, en compensación, liberoume da tiranía do desexo.
Isto é, que perdín, pero tamén gañei...
E xa, sen remedio, a partir daquela, funme precipitando cada vez máis nun profundo aburrimento de inutilidade.
Que a min o da auga xa nin me vai nin me vén;
é algo que fago sen decatarme, case mesmo sen sentilo.
Unha utilidade parva, para ser sinceros.
Por iso vos dicía, amigos, por iso vos digo... que o inferno é o aburrimento...
O único, hei de recoñecelo, o único que me entretén unha chisca é escoitar o maino e compasado tintineo dos cristais, cando cadra haber certas correntes de aire no interior do palacio.
¡O único...!
En fin, un inferno.
De inutilidade, de impotencia, de inmobilidade...
E por se fose pouco, e para máis inri, o maldito ventimperio aínda tivo que me ir mudando a carantoña a forza de me achatar os fociños...
¡Malia...!
Non o esquezades:
o inferno é o aborrecemento.
Iso é todo o que vos quería dicir.
¡Divertídevos!, mentres poidades.
¡Divertídevos... ! _díxonos por último, con magoante tristura, antes de desaparecer na negrura húmida da noite.
Arturo García rexentaba unha librería na rúa Fonseca.
Vellouqueiro, patarolo e gordecho, tiña a cacha medio pelada e lucía un fino bigote, sempre moi coidado.
Levaba unha vida austera e metódica, entregada por completo ó seu negocio.
O profesor, nos días seguintes, repetiu o mesmo, como algo do máis natural.
_¿Xa te vas? _foi todo o que se lle ocorreu, procurando non deixar de contar os billetes.
_Xa _respondeu Xesús Arias, antes de deterse a carón da porta.
_¿Así como?
_Non..., nada.
_Adeus...
Arturo García arrepentiuse nese mesmo intre.
Fora unha torpeza pola súa parte falarlle dese xeito, descubríndolle o seu interese pola lingua.
Prometeu non o volver repetir por máis que o profesor seguise na mesma, como así aconteceu por unha longa tempada.
Xa se esquecera practicamente do asunto, cando unha vez, logo dunha animada parolada na trastenda, o seu brazo bateu nunha morea de libros, tirándoos ó chan.
Abaixouse a recollelos e ó profesor, cando se anicaba tamén para axudalo, caeulle da boca aquela enorme lingua;
o libreiro sentiu con sorpresa como se lle pousaba na súa man dereita.
Aquela sensación tépeda e húmida sobre a súa pel fíxoo estremecer.
O profesor semellaba arquexar e aínda tardou un bo bocado en gardala, como se lle custase.
_Perdoa.
_Nada.
Non te preocupes.
_Son un torpe.
_Claro.
_Gracias.
_Alégrome...
_Igualmente.
_Pensei que che pasara algo.
_Nada...
Nada de particular.
_Si, claro.
_Eu xa non soño, ¿sabes?
_Nada.
Libreime diso.
_Ah, tiñas pesadelos, claro.
_Non é propio de min.
Arturo García fórase afacendo a ver de todo no seu negocio, coñecera métodos de todo tipo para elixir os libros, métodos mesmo extravagantes e dispares, que cada quen ten o seu, pero aquel era a primeira vez que o vía.
Despois de pensalo un pouco ata lle resultou orixinal.
Si, orixinal e práctico.
Só se precisaba un bo olfato, e aquel profesor abofé como parecía telo.
Logo de pechar o establecemento, ó quedar sós, retiráronse como tantas outras veces á trastenda.
Sentaron e departiron sobre os seus temas favoritos.
Xesús Arias removíase con frecuencia no asento, como buscando unha postura máis cómoda.
Nun intre dado, logo dun húmido estalido de fastío con aquela inmensa lingua, ergueuse, desfibelou o cinto, afrouxou o pantalón e colocou con dificultade algo no alto do traseiro.
_Perdoa...
_Con confianza.
_Se por min fose, andaba con el fóra.
_Comprendo.
_Sei, Xesús.
_¿Ti cres, Xesús?
_¿Aceptas...?
_¿Que...?
_Acompáñote, Arturo...
_Prefiro rillar algo, Arturo.
_¿Imos logo, Arturo?
_Arturo...
Saíron da librería, xuntos por primeira vez dende que se coñecían, e dirixíronse a un bar.
Arturo García atrevérase a convidar a Xesús Arias despois da confianza que lle mostrara éste aviándose diante del.
A partir daquela, volveron saír xuntos con asiduidade.
E non só ó bar, senón a outros moitos sitios.
Sen embargo non intimaron ata que unha vez, na trastenda, o profesor, ulisca que ulisca, dun libro a outro, foi bater co fociño nas partes do libreiro, onde fozou con aspiracións nasais gorentosas, ante a pasividade, a sorpresa e un certo deleite contido deste último.
_¿Sabes, Artur?
_¿Que, Chucho?
_¡Artur...!
_¡Chucho...!
Un serán que o profesor foi buscar como adoitaba ó seu amigo o libreiro, cadrou que estaba polo establecemento un setter inglés da cadea do seu amo, un coleccionista de todo tipo de obras do xénero policial.
O profesor, cheirando dun andel noutro, foi bater no setter.
Olfateáronse mutuamente, cada vez con máis insistencia.
Cando se foi o inglés, arrastrado polo dono, o profesor semellou acougar;
pero por pouco tempo, que de contado liscou á carreira sen sequera despedirse.
Logo forcexaron violentamente un anaco;
o profesor puido, a duras penas, librarse das mans do agresor e conseguiu fuxir, laiándose escaleiras abaixo como se o matasen.
O cacho de orella non apareceu, por moito que o buscaron.
Suponse que o tragou o libreiro, quen dixera, como en descargo:
_Como me poñan os nervios fóra do sitio son capaz de calquera cousa, que non sei o que fago, non son dono de min.
Aínda estabamos Benxamín e mais eu co subinspector Landeira no seu despacho cando apareceu por comisaría o profesor Xesús Arias.
Viña do hospital, coa orella dereita vendada e os ollos moi chorosos.
Levárono onda nós, saudou cabisbaixo, e pediulle a Landeira, ou mellor, imploroulle, que ceibasen, por favor, o seu agresor, por favor, que o debía estar pasando moi mal, que lle perdoaba.
Moito insistiu en que o culpábel de todo, en realidade, fora el.
Arturo García pasou a disposición do xuíz de garda.
Logo de declarar, foi posto en liberdade, sen cargo ningún.
Aquela tarde sorprendeume que non me servise o Braulio, que decote me honraba cun gracioso saúdo nada máis verme entrar.
Non llo facía a ninguén máis ca a min.
Polo menos que eu soubese, que me parecería mal.
Erguía aquela súa manciña ata a altura da orella, compuña con ela unha figura a xeito de paxariño e axitábaa, ó tempo que ceibaba un agudo rechouchío, asubiado entre dentes.
Cando me informou Fernando Pedrido do que lle acontecera, disgusteime tanto que se me foi un chope do cortado pola gorxa pequena.
Aínda me viña algún doloroso golpe de tose cando me encamiñaba ó policlínico La Rosaleda, pois coidei que o meu tempo libre iría mellor empregado en facerlle un pouco de compaña de conforto que en quedar no café de cháchara.
Dei un toqueteo cos cotobelos na porta, antes de entrar naquela habitación do faiado, de teito baixo e bufardado, cun só fachinelo.
O Braulio estaba recostado e folleando unha revista enriba da prominente panza;
alegróuselle o rostro ó verme, e deu un leve asubío, pero non me saudou coa manciña como acostumaba.
Díxenlle unhas palabras de cortesía e alento.
El contestou con voz apagada;
despois de mollar de vagariño coa lingua o furabolos da man pequena, pasou unha folla de Garbo, e tendeuma, cos seus dediños feitucos e regordechos de neno pequeno apuntando á miña.
Eu deime présa en estreitarlla, pero el evitouno;
arredouna rápido coma un raio, e logo cerrouna toda, menos o dedo medio, que deixou teso e sobresaíndo dos demais, en revirado xesto groseiro.
Braulio falábame a cada paso máis excitado.
Acompañaba as súas palabras con ademáns do seu braciño, que o axudaban a expresarse, completando ou reforzando o sentido do seu dicir.
Por veces, recreábase incluso en exceso en floripondiados acenos, prolongados coa manciña, que nada tiñan que ver co que contaba, debido talvez a que o pequeno se sentía ás súas anchas só, sen a presencia dos outros dous, que o Braulio mantiña decote debaixo do cobertor e que para nada movía.
O pequeno mesmo algunha vez os sustituía, nun arremedo burlón, con acerto, que se distinguía perfectamente se o seu ademán correspondía ó esquerdo ou ó dereito (ó outro dereito, para ser precisos).
Só unha vez advertín que semellaba compor un xesto inaxeitado ás súas palabras.
O Braulio, creo recordar, dixera:
"Pouco me faltou para afociñar no chan", e a súa manciña ficaba de socato quieta, suspensa no aire.
El repetiu a última parte, lentamente e silabeando, e a súa man pequena moveuse entón, tamén lenta, ó ritmo das palabras, pero máis ben indicando que o chan subía ó nariz.
Logo dunha carantoña de fastío e unha severa ollada ó braciño, o camareiro proseguiu o seu relato máis pendente dos acenos da manciña ata que comprobou que o seguía convenientemente.
_Debían ser ben as oito e cuarto (nin o mirei) cando eu entraba no café, que me deran as oito badaladas da Berenguela na metade do camiño.
Había xa xente abondo, a maioría tomando o almorzo.
O torda do Paco cruzouse comigo coa bandexa acugulada de cafés, zumes e bolos.
Torceu o bico e supuxen que sería de amoladura por ter que atender as miñas mesas a maiores.
O encargado olloume con severidade dende detrás da caixa rexistradora e Sindo, o barman, sen deixar de tirar cafés, virou a cabeza ó meu paso cun sorriso un tanto desagradábel.
Eu apurei o paso e metinme no cuartucho para mudarme;
xa sabe, o que está mesmo a carón dos servicios de cabaleiros, fronte á cociña.
Como sempre, o pequeno sacou a chaviña do peto do chaleco mentres me dirixía cara ó meu armariño.
Introduciuna logo no cadeado e tentou abrilo.
Por moito que insistía, os seus esforzos resultaban en van, polo cal eu notaba que os outros dous se ían poñendo a cada paso máis nerviosos.
De súpeto, percibín algo detrás de min;
volvinme célere e sorprendín, no espacio da porta entornada, as cabezas asomadas, unha sobre a outra, dos mamalóns de Sindo e Paco, como aguantando a risa.
Comprendín todo no intre.
Antes de pechar, ó Sindo case non lle deu tempo a dicir que don Xosé lle encargara transmitirme que bulise se non quería que me fixese algún desconto no soldo.
¡Demo de lercháns!
Foi entón cando o esquerdo botou man á chave con ánimo de arrebatarlla ó pequeno.
Mais non llo consentín e non lle quedou máis remedio que soltala.
¡Os moi ruinceiros!
Raro sería que non aproveitasen para argallarme algunha...
O pequeno procurou serenarse e volveu intentalo de novo varias veces.
Non había maneira.
Deus sabe o que tal farían no cadeado os moi cabróns.
Só entón consentín que, o dereito e mailo esquerdo á vez, agarraran como puidesen o portelo.
Logo de moito turrar del, conseguiron arrincalo pola forza bruta.
Desvestinme a todo correr.
Colaboraron os tres como é debido e non houbo o menor problema.
Dispúñame a poñer o pantalón negro, cando unha man dende atrás me deu un padexo seguido dun apertón nas partes que me fixo dobrar, e por pouco caio ó chan.
O merdeiro do Paco, entre risadas, recuou berrando:
"¡Hoxe tenos duros e correúdos!
Hai que amolecerllos".
Dende o corredor, o outro baboso secundábao a impar como un coello ó tempo que facía que cuspía sobre a súa man, que logo movía nun reiterado xesto.
"Será de tanto cascala coa man chula", dixo sen deixar de amosar eses seus dentes retortos e interrompéndose coa risiña aguda e cacarexante.
Seguinme a vestir, pero xa de cara á porta para que non me volvesen pillar por sorpresa.
Non tiven contratempos ata ir poñer a chaqueta curta e branca, agás algún lixeiro movemento en falso co chaleco, cousa frecuente nos últimos tempos, por ser prenda que uso exclusivamente para o pequecho.
Mirei e remirei por ver se tiña algunha mancha por detrás, que non hai cousa peor nun camareiro.
Seguidamente, como decote, medio metín nas súas respectivas mangas o esquerdo, seguido do dereito, e por último fixen o propio co pequecho.
Nun pulo, tentei poñela xa de todo, acabando de introducir os tres brazos nas tres mangas.
Non puiden.
O pequeno tropezaba en algo e por máis que empuxaba non foi quen de lograr saír fóra.
Quitei a chaqueta con certo desespero e comprobei que os moi malandríns lle deran unhas puntadas no puño.
¡Fillos de...!
Aínda me levou ben descoser o fío branco, que, ademais, houbo de facelo o pequeno só, sen ningunha axuda.
Nin en momentos de apuro coma eses están en xacer de botarlle unha man ó pobre.
Unha vez vestido, logo de comprobar que levaba todo o necesario nos petos, collín o trapo coa esquerda, coloqueille ben colocadiño, coa man pequena, un pano limpo no pulso, e, coa dereita, púxenlle a bandexa nas polpas dos dedos.
Saín daquel cheirento e abafante cuartucho con grande alivio e encamiñeime o máis teso que puiden a cumprir co meu labor cotián.
Fixo unha pausa e, co dorso da manciña, limpou a suor que había algún tempo lle brillaba na testa.
Logo tentou pasala pola calva.
Por máis que se esforzou non foi quen de logralo.
A man achegábase e rozaba casementes o coiro cabeludo, pero sen chegar a tocarllo, como se lle dese noxo.
Eu víao sufrir, sen saber que facer.
Por fin erguinme, tirei do pano de peto e enxugueille a cabeza.
El deume as gracias un tanto avergoñado e, coa mesma, incorporouse e xirou cara á mesa de noite.
Ó destaparse, puiden ver que tiña os outros brazos pegados ós costados e suxeitos por unha especie de camisa de forza.
Colleu con dificultade o vaso de auga e levouno cun acentuado tremor á boca.
Tratei de axudalo, mais el impediumo cun leve xesto.
Bebeu vertendo bastante auga por fóra e pousou o vaso de forza no seu sitio.
Nin sequera limpou a auga que lle pingaba polo queixo e a gorxa abaixo.
_Gracias, don Emilio;
comprenda que hei de valerme eu só.
A este condenado moléstalle facer certos labores que non son propios del, pero xa se irá afacendo...
¡Que remedio lle queda!
Pois, como lle dicía, non crea que no café tiven onte unha mañá moi atafegada, non...
Hai días que mesmo agonían a un, pero onte foi levadeiro, e incluso con máis propinas que outro de maior movemento.
Ata recibín unha de cen pesos, si, como llo digo.
Deixouma un estranxeiro;
parecía inglés.
O dereito quixo adiantarse a pillala;
non llo consentín.
As propinas han de gardarse no peto do chaleco.
Non é cousa de mesturalas cos outros cartos.
Non había apuro e traballeina ben traballada.
Teño varios métodos que poucas veces fallan.
Ante todo cómpre ser moi amábel e servicial co cliente (servicial e non servil;
non é o mesmo).
E se un pode adiantarse ós seus desexos ou necesidades, mellor que mellor.
Eu, ós estranxeiros, sempre lles pregunto se gañaron o xubileo profano.
Ningún sabe de que se trata e entón eu vou e explícollo coa maior gracia de que son capaz, sempre servíndome, á par das miñas palabras, de movementos da man pequena con algún que outro aceno chusco que para o caso teño ben ensaiado.
Eu sei que iso, ademais de captar mellor a súa atención, fai aumentar o interese.
Quizais algunha que outra vez, causará tamén lástima, quen sabe...
Pero iso non é intencionado, ben o sabe Deus;
amolaríame...
Vostede compréndeme, don Emilio;
por iso llo conto.
Caso de ver que alguén saca un pito, acudo rápido, tiro de mecheiro do peto do chaleco, que sempre levo por debaixo para servicio da man pequena, e dispóñome a darlle lume.
Xusto no intre en que vai aspirar, ¡zas!, cun xogo de man, fago que desapareza o acendedor.
O siareiro queda sorprendido e marabillado e, por riba, repara máis en min.
Case sen darlle tempo a reaccionar, fago que apareza de novo e doulle xa lume sen máis demora, que non convén abusar, e con elegancia.
Nunca falla...
Rara é a vez que non me cae unha propina gorda.
Seguro que mo ten visto facer algún día...
Por veces, segundo que xente sexa, tamén fago uso do chisqueiro de mecha;
tamén o levo sempre disposto.
Aínda pasma a algún, fíxese.
Dígolles que se trata do mellor contra vento e marea e rin, asentindo como parvos.
O que xamais gasto son mistos.
Non lle consinto ó pequeno andar con eles.
Son máis ben cousa dos outros, que, caso de levalos enriba, lévoos nos petos do pantalón.
Tamén me dá moi bo resultado o de informar da hora.
O malo é que case nunca ma preguntan.
Os poucos que de cando en vez o fan, todos se asombran de que eu con só meter a manciña no peto superior do chaleco xa saiba a hora en que vivimos.
Moitos non me cren;
son precisamente os que máis soltan.
Trátase, precisamente, de facer que primeiro desconfíen para logo descubrirlles o segredo: un vello reloxo de peto sen cristal, especial para cegos, que herdei dun tío meu, Deus o teña na gloria, que andaba cantando coplas e tocando a zanfona de feira en feira.
Igual se acorda del...
Había un anaco que xogueteaba co timbre en forma de pera que colgaba dun cable na cabeceira da cama.
Oíronse petares na porta e entrou unha enfermeira vellouqueira e sumítega.
"¿Que desexa?", preguntou.
"Nada, nada...", contestou el.
"Entón, ¿por que chama?", reprendeuno ela, seca e severa.
Braulio decatouse de que tiña o timbre collido e soltouno de súpeto e con vergoña.
A enfermeira xirou media volta e entón os dediños del deron un estalido.
Ela volveuse e os dediños puxéronlle ó dereito a figa.
"¿Tómame por bruxa ou que?", alporizouse a enfermeira.
Braulio disculpouse:
"Non, señora;
claro que non".
E a manciña deu entón en aplaudir con entusiasmo na súa calva.
"¡A ver se ós seus anos vou ter que ensinarlle modos!", engadiu ela furiosa e foise dando un portazo, sen oír o que farfullaba o encamado:
"Perdón, señora, dispense..."
_¡O que hai que aturar nesta vida, don Emilio...!
Está un pouco nervioso...
Talvez a visita...
Aféctalle calquera cousa, púxose moi sensíbel.
¡Miña xoia!
¡Mudou todo tan de repente para el...!
Xa se irá afacendo...
Hai que darlle tempo.
Aínda que non o parece, é do máis tenro e guieiro.
¡Vaia se é...!
Verá como dentro de dous ou tres días xa non vai haber queixa del.
Xa verá...
Ó que máis lle vai custar afacerse é a poñer a pirinola a mexar.
Tanto noxo lle dá que mesmo a colle do pelello coa punta das unllas e sen o máis mínimo tino en apuntar ben cos ouriños.
Non se imaxina como deixou pola mañá o cuarto de baño.
¡Como se puxo a limpadora!
Vergoña coma ela había tempo que eu non a pasaba...
Non sei como me vai responder ó facer de corpo.
Hai unhas horas que veño aguantando...
Se lle digo a verdade, téñolle medo abondo.
Non lle van nada eses labores, que se educou en finuras...
Ben que o comprendo...
Pero, en fin, que lle vou facer...
_Pero ¿que pasa? _pregunteille molesto.
_¿Dende cando?
_¿Non ve que non está pedindo, que está comendo?
Eu sentinme fortalecido e advertinlles:
_¡Aquí xa non se discute máis!
Unha de dúas:
ou detéñenme ou non me deteñen.
Se non me deteñen, quero facer a foto;
e se non me deixan facer a foto, quero que me deteñan.
Tanto me dá, pero imos acabar con isto dunha vez.
_Non teño esposas, ¡hostia! _contestou o cabo amolado.
_¿Es parvo ou que? _díxome o cabo por toda contestación.
_Don Xesús, don Xesús:
avise a miña nai _berreille.
_A ver, ¿que pasou?
_¡Non son un señor que son un garda! _berrou furioso o cabo, dando un puñazo no mostrador.
A partir dese momento, xa case nin me deixaron falar e acabaron por meterme na falcona.
Daquela aínda estaba nunhas dependencias municipais que hai debaixo da praza, en fronte a San Fructuoso.
Agora hai alí uns retretes públicos.
Seguramente, fun un dos últimos "clientes", como xa o fora tamén doutro cagarrón semellante, o dos policías nacionais, na rúa do Hospitalillo.
Antes de encerrarme, sacáronme o reloxo e o cinto.
Debían ter medo de que me colgase a unha hora determinada.
Nada máis entrar vin un letreiro na parede: "Causa inxusta".
E, claro, pensei na miña.
Ó primeiro vistazo, xa dei un repaso ó que alí había esparexido: un váter medio partido, un prato de porcelana e unha bicicleta escacharrada; todo moi cotroso, lóbrego.
No muro de cantería, fronte a un fachinelo, descubrín unhas argolas.
Quizais aquilo fose antigamente unha corte de cabalos.
Como me deixaron a máquina, que non se atreveran a quitarma, ocorréuseme facerme alí unha fotografía.
Dispuxen a cámara enriba da taza do váter co autodisparador preparado e, de contado, achegueime á parede, metín as mans nas argolas, de xeito que quedei suspendido delas, cos brazos en cruz, a cabeza medio ladeada e caída, expresión de sufrimento...
E xusto así saín na imprevista foto, anque, curiosamente, uns trinta anos máis vello.
Abofé como si.
Aínda debo conservar o negativo.
Talvez guiado por aquel rostro, comecei a debuxar unha historieta con entusiasmo.
Era a primeira vez que o facía, pero sentíame confiado e seguro.
Lera, iso si, moitos tebeos na miña infancia;
estaba certo de que a experiencia de lector me habería de servir de algo.
En primeiro plano, de fronte, a nena, na segunda viñeta, seguía preguntando:
"¿Déixasme...?
¿Eh...?
Responde".
A nai, na seguinte, vista dende detrás da nena, en primeiro plano e de espaldas, contesta á fin:
"¿Que..?"
Nun globo ovoide dirixido á filla líase:
"Que se podo ir xogar".
Outro globo da nai poñía:
"¿A onde...?"
Na cuarta viñeta, a nena víase de novo de fronte, en plano medio.
Nun bocadillo rectangular, de esquinas redondeadas, repetía:
"Xa cho dixen.
Á casa de Lidia".
A nena, de novo:
"¿Si?".
A nai, sen quitar a ollada da tele:
"¿Que...?"
E, máis ou menos, os diálogos continuaban desta maneira:
¿Que se me deixas ir?
¿Queredes calar?
¿Que queres?
¿Dásme permiso?
¿Para que?
Acabade dunha vez.
¡Silencio!
A ver...
¿Si ou non?
Se te deixa ela...
¡Por min...!
Mamá.
Di que se me deixas ti, por el...
É esta pesada, que non fai máis que dar o coñazo.
¿Eu...?
Ven aquí, malvada...
Vente.
Ata que lle acabas a un coa paciencia non paras.
Ruín, que es unha ruín.
¡Toma, toma...!
¡Ai, ai...!
¿Por que me pegas...?
Toma, toma.
Esta é a única maneira de que entendas as cousas.
¡Dálle, dálle...!
Tenas ben merecidas.
¡Máis forte, máis...!
Ai, ai, por favor..., papá...
A ver se así aprendes, mala filla.
¡Papaíño...!
¡Ai, ai, ai...!
¡Para que te acordes...!
Ai...
¡Socorro...!
Si, si...
Sigue, sigue...
Veña.
¡Ínchalle os fociños!
¡Déixallos ben bonitos...!
Tes sorte, que me canso axiña, que senón aínda ías saber o que é bo, ías, si, do que é capaz o teu pai...
Resérvate para mañá.
Cómpre que esteas en forma.
Case non sangra nada...
Nin lle afecta.
De contado volverá por outras...
Por hoxe, vai servida.
Ah, quedei baldado...
Eu sempre me axudo do mango da vasoira.
Teño a man desfeita.
Convíñame un bastón ó xeito.
¿Si...?
Eu vou dereita a onde doe, non ando con voltas.
Quentarlle un pouco o cu é perder o tempo.
Vaste superando.
De algo ha de servir a experiencia.
Estou...
¿A ti non che dá algo de mágoa?
Claro.
É o natural, ¿non?
Tamén a min...
Pero hai que aguantarse, que demontre.
¡Que o día de mañá non nos poida botar en cara que non a soubemos educar axeitadamente!
Tes razón...
Mira, xa non está...
¿Onde irá?
Encérrase na súa habitación.
Colleu ese costume.
Son moito máis duros do que parece.
¡Non sairía da casa...?
O outro día lin no xornal que un mocoso denunciou ós pais por uns azoutes de nada.
¡Figúrate que vergoña lles faría pasar!
¿Como chegaría ata alí?
Iso é certo;
hai que recoñecelo.
Pero é normal cos fillos únicos.
Vai boa que cho veño dicindo.
Haberá logo que o ir pensando.
Non hai nada que pensar;
témolo e listo.
Igual nolo subvencionan, muller.
Non é mala idea.
¿Animada logo?
¿De veras, pocholiña?
¡Claro, meu reisiño...!
Ai, con coidado, brután, ¿non ves que me estás magoando?
Para ser o primeiro cómic que realicei, non quedei descontento del.
Coido que me saíu abondo expresivo.
Alí, sen máis nin máis, veume de golpe como unha fervenza de aire dos adentros;
sacudíame e turrábame da lingua de tal xeito, que se vía impelida a modular roucas palabras alleas como "no ano 47 internáronme no manicomio de Conxo.
Alí continúo.
Ata 1969 non volvín saír fóra.
Non o permitirían.
Claro que... escapei varias veces..."
"Unha delas, estando na praia de Santa Cristina, na Coruña, resulta que había un coche alí.
Pregunteille a un fulano:
"De quen é este coche".
Díxome:
"É do alcalde da Coruña, Alfonso Molina Brandao".
Entón eu collín e pensei:
"Pois vou dar unha volta".
Tiña as chaves no contacto, e escapei con el e andei tres meses por aí.
Lugo, Ourense, Pontevedra, Monforte..., toda Galicia.
Cando quixen ir a... este... a Madrid, argallei modificar a matrícula.
Convertinlle o C en O.
Antes de chegar a Allariz, houben de parar perto dunha curva moi pronunciada para deixar pasar a dous Pegasos e evitar así un accidente.
Había dous motoristas e puxéronse a falar entre eles.
Ó cabo dun quilómetro, vin polo retrovisor un motorista pegado ó coche.
Eu mandeino adiantar co brazo por fóra da ventaíña.
Pero non pasou daquela, que o fixo cando menos eu o esperaba, e ordenoume parar.
"Este coche é de mala procedencia", díxome.
Díxenlle eu:
"Mire, este coche é dun enxeñeiro de montes de Ourense e eu son o seu chofer".
"Apéese.
¿Que matrícula leva?"
Eu contesteille:
"Leva matrícula de Oviedo".
E dixo el:
"A de Oviedo ten catro cifras; a da Coruña, cinco.
Será da Coruña":
"Si, señor.
É da Coruña", admitín.
"Dea media volta e volvamos para Ourense."
Dei media volta, cun motorista diante e outro detrás: unha autoridade para Ourense.
Leváronme ó cuartel da garda civil e alí me tomaron declaración.
Preguntáronme se eu estivera nalgún sanatorio internado e eu contesteilles que escapara do manicomio de Santiago de Compostela.
E dixéronme:
"Pois non se preocupe que non lle pasará nada".
Entón eu compuxen un cantar, alí precisamente, que o gravaron en cinta magnetofónica.
Ás veces tamén algún coreaba sen parar de lambiscar canapés de xamón, caviar ou queixo.
"A vida era máis dura na lexión.
Andabamos varrendo a paso lixeiro, ¡varrendo a paso lixeiro!, e un día ocorréuseme coller unha pava que había tirada no chan, e metina dentro da alpargata, que era das altas.
Pensei que non me vira ninguén.
Ó chegar ó pelotón dime o sarxento:
"Nada".
"Nada."
Viume a cabicha e meteume unha malleira co mosquetón;
dábame así, no lombo e no peito...
Non podiamos fumar, iso era o peor que podía facer un alí;
non deixaban fumar, que cando nos mandaban dentro do pelotón tiñamos que dar a volta todos á vez para poder cambiar de postura porque estabamos todos pegados uns ós outros, e ó que se movera dábanlle leña.
De beber, nada.
Só auga.
Agora fuman ata os oficiais, pero daquela, se cachaban a un fumando un petardo de grifa, valíalle máis que o collera o expreso.
Metíano no pelotón 15 ou 20 días e acababan con el.
Agora non, agora todo é jauja.
"Fun á lexión por sacarme de aquí, de España.
Pensei:
"Ó mellor teño a desgracia de facer algunha falcatruada por aquí e vanme foder;
marcho para África e ó carallo;
polo menos..."
Pois, iso, estiven alí, en África.
Despois, escapei para Alcazarcivil;
atravesei o Lucis, que é un río, e pasei para o Marrocos francés.
Alí estiven na lexión francesa;
escapei da española para a francesa.
Era máis dura a española.
Na francesa non pegaban, pero na española mataban a un a paus.
Tiñan unhas xostras para dar con elas;
deixaban negro a un.
Despois, ó primeiro, cando fun ó Tercio, puxéronnos saco terreiro:
Cargábannolo ó lombo con arames e despois, cando iamos pola mañá ó traballo, botábanlle un caldeiro de auga por enriba para que pesara máis.
Un xeneral de sanidade que foi percorrer os campamentos prohibiu os sacos terreiros porque a un lexionario encontráronlle vermes aquí, dentro da pel.
Durante o tempo que estabamos no pelotón de castigo, dous meses e medio, non nos mudabamos nin nos lavabamos nin nada.
Nada máis que traballar e fóra.
De suar, e de todo iso, o arame ía comendo a carne, ía coméndoa...
E o maxistrado García Pena repetiu cantando unha parte.
Despois saudou militarmente.
Eu non lle puiden contestar.
"Díxenlle eu:
"Se o vello intentou escapar, o máis lóxico é que non viñese por aquí, onde estamos agora, e que fose á porta que dá á vía".
Total, fomos polo río abaixo.
Ó chegar á porta de ferro mesmo, berrei:
"Señor Roberto".
E sinto:
"¡Uh, uh!"
Efectivamente, estaba de xeonllos, no río;
un vello de setenta e pico de anos, de xeonllos, no río, e coa boca case metida na auga.
Xa tragara uns buches.
Esa auga vén de Santiago.
Auga envelenada, auga podre que pasa por dentro do sanatorio.
Daquela ata se bañaban os enfermos alí, no río aquel...
Eu espinme, quedei en calzóns;
asinme a unha corda da que termaban dende terra.
Amarrei ó vello por debaixo dos brazos;
trouxérono para fóra, cheíño de frío o coitado.
Tiña tódalas roupas molladas, completamente.
Levámolo para a unidade e puxéronlle alí dúas estufas, unha a un lado e outra ó outro, para reanimalo, do frío que pasara;
pero nada, ás seis da mañá morreu o pobre home.
"O médico dixo:
"Gústame actuar pola rúa do Franco porque é das máis transitadas, e gústame cantar en Fonseca porque é onde está o Parlamento da Xunta de Galicia.
Hai que ir sempre onde está o inimigo.
<inicio_poema></inicio_poema>"Ollos verdes son traidores,<novo_verso></novo_verso>azuis son mentireiros,<novo_verso></novo_verso>os da Xunta de Galicia<novo_verso></novo_verso>sonche todos uns larpeiros.
<novo_verso></novo_verso>"Na beira, na beira,<novo_verso></novo_verso>na beira do mar,<novo_verso></novo_verso>ó pobre mariñeiro<novo_verso></novo_verso>non o deixan faenar."<fin_poema></fin_poema>
Un director xeral cuspiu cara a un lado un cacho de canapé antes de comentar:
"O máis importante nun político, verdadeiramente, é a risa.
O máis importante".
"Acórdome que sentimos os canonazos do porto por tódolos lados, e todo ese jaleo do 18 de xullo.
"Os rapaces do reformatorio dicíanlle ó administrador cando eu ía correndo pola finca adiante:
"Don Xosé, mire o julai como corre".
Alí chamábanlles julais ós da aldea.
Julai, no argot, é un forasteiro.
_¿A que vides?
_Vimos por teu pai, que ten que prestar declaración no concello.
"E marcharon.
"Na Coruña, na estación do ferrocarril, había uns 21 ou 23 vagóns cargados de armamento a nome do gobernador;
pero viñan facturados como patacas, por iso non deron a orde de descargalos.
Colléronos os de Franco.
Moitos deles puxéronse firmes e dese xeito permaneceron mentres eu seguía, había de seguir, forzosamente, sen poder determe.
"O empregado díxome:
"Señor Bretón, veña comigo".
Conduciume a un departamento, que lle chamaban quinta;
había unha enferma tumbada nunha cama a carón doutra vacante
"Déitese nesa cama", ordenoume.
E eu:
"¿para que?".
"Porque lle imos poñer un tratamento."
Contesteille:
"A min non me fai falla tratamento ningún".
"Vostede ten que facer o que lle ordena o director", aseguroume el.
Así me puxeron o paludismo.
Sí, señor, era verdade.
Sacáronlle o sangue a ela e puxéronmo a min.
Cando un xa tiña o paludismo, un mes e medio máis tarde, sacábanllo e poñíanllo a outro, para conservalo no sanatorio todo o tempo.
Poñíanllo a unha persoa, para debilitala, para que non dese guerra, soamente por iso...
"Por orde do director, ceibáronlle as cordas.
Pero aquilo parecía a batalla de Waterloo.
O capitán rompeu a ventá, rompeu a porta, rompeu o lavabo, rompeu a cama, rompeu todo, todo canto pillou diante.
Era alto.
Pesaba uns 150 ou 160 quilos.
"Despois de que lle puxeran o paludismo, acórdome ben, pesaría 60 quilos, porque o tiveron 4 meses co paludismo, ¡catro meses!
Non sandou.
Ó pouco tempo, morreu alí.
"Daban pastillas de quinina para a febre, para cortar o paludismo;
continuou habéndoo no manicomio ata que viñeron os médicos novos, que foron os que acabaron con iso...
E botaron ó director.
Tiveron que darlle 5 millóns de pesetas, faltándolle 6 meses para a xubilación.
Ó administrador déronlle 10 millóns de pesetas.
Non os querían alí xa, non os querían alí polo salvaxes que foron.
"Eu, se fose á guerra, desertaría;
era o pensamento que tiña, sen lugar a dúbidas.
Esconderíame no monte ou onde cadrase.
Eu á guerra non ía pegar ningún tiro, eu non lle ía pegar ningún tiro a ningún irmán meu, porque a guerra de España foi fratricida, ¡fratricida!
Unha guerra de irmáns contra irmáns, fillos contra pais, pais contra fillos, e así...
¿E logo non?
E todos saudaban marcialmente, e algúns tamén desfilaban, e case non me permitían escoitar o que dicía o maxistrado, pois eu tamén seguía a falar.
_¡Viva!
E seguían a beber e beber, mentres eu había de continuar.
"Déronme de alta como enfermo recuperado, non curado, e entón mandáronme para Conxo;
como eu pertencía a Galicia, pois mandáronme para aquí.
"Alí, en Palencia, xa digo, obrigábannos a andar arredor e sen falar con ninguén, nin mirar para atrás sequera.
A habitación era de reducidas dimensións, tiñamos alí un catre, un en cada habitación, e unha mesiña, un vaso con auga, o servicio, e nada máis.
Despois vin para aquí, para Galicia.
Escapei, pero colléronme e leváronme para o manicomio outra vez.
E dixen que si.
Tiña que dicirllo por forza.
"O día que ardeu o edificio non estaba ningún empregado de servicio.
O lume empezou nun departamento onde había enfermos profundos, enfermos que non sabían discernir o ben do mal.
Os colchóns eran de escuma;
a madeira, de piñeiro tea, de case 100 anos.
Desapareceron dous abrasados, porque quixeron saír os dous polo mesmo sitio, pola mesma porta.
Arderon dúas naves, a de abaixo e maila de arriba;
en cinco minutos o lume papou todo.
"O pobre xa non saíu.
¡Quedou todo queimado!
Houbo 7 mortos e 8 desaparecidos, que os desaparecidos non sabemos nin onde están...
As familias non puideron reclamar ningunha pensión, nin ningunha indemnización, debido a que non sabían cal fora o que morrera ou o que desaparecera...
Nun barco, cando desaparecen dous, saben quen son porque os demais mariñeiros dino;
pero no sanatorio de Conxo non.
Nada, porque ¿quen ía preguntar?
As dúas naves onde estaban os enfermos, as dúas naves completas, caeron abaixo.
"Eu estaba na cama.
Partira unha perna e andaba con muletas.
Veu un enfermo e díxome:
"Bretón, está ardendo o manicomio.
¡Está ardendo o manicomio!"
E mirei pola ventá e vin saír cantidade de fume.
Levanteime da cama pouco a pouco, e o enfermo aquel axudoume a baixar as escaleiras, senón eu finaría tamén alí dentro.
Viñeran os bombeiros e apagaran todo aquilo, que o lume estábase propagando ás outras naves.
Xa digo, forradas de madeira, con piñeiro tea, tres capas de verniz que lles daban tódolos anos.
Iso... era palla, era palla.
<inicio_poema></inicio_poema>"O doutor Baltar, en Santiago,<novo_verso></novo_verso>é un médico ideal<novo_verso></novo_verso>que opera ós enfermos<novo_verso></novo_verso>con cariño paternal."<fin_poema></fin_poema>
"Os máis inocentes, os enfermos máis inocentes que había no sanatorio, foron os que escolleron para poñer nas fotos con mulleres.
Todo era para botar ós médicos fóra e nada máis.
E, á fin e ó cabo, lográrono.
"Antes estaban separados.
Non se podían ver.
¿Unha muller non pode ter relación cun home, como na rúa?
Nun sanatorio psiquiátrico hai enfermas profundas, enfermas crónicas;
a esas enfermas crónicas, por moito que ande con elas un enfermo, non pasa nada, a ver se me entenden.
E logo un enfermo, ¿que se vai facer?
¿Homosexual?
¿Darlle polo cu a outro?
Iso é o que soe suceder e iso é o que sucedeu ata hai pouco;
había enfermos que andaban uns con outros, pero era debido a que non tiñan onde desfogar.
Sen embargo, agora si, agora saen á rúa collidos da man:
pasan pola portería, danse o morro e non lles din nada.
Pois iso deberían poder facelo antes tamén.
O doutor subiu a un banco de cantería e tratou de facer oír as súas palabras por riba das miñas.
_¡Viva! _aclamaron todos, e continuaron bebendo.
"Vou tomar as pastillas do corazón.
Son moi eficaces.
Esta é Cafenitrina;
cando lle doe a un o corazón, pona debaixo da lingua, e nada máis poñela, cando colle contacto coa lingua, ¡radical!
Teño que tomar dúas.
Tómoas sen auga, estou acostumado xa a iso...
¡Xa está!
Ó tempo que a forza me empurraba a falar tamén me empurraba daquela a apuntar e logo a disparar, e disparei, a tódolos que había alí diante;
disparei co mosquetón que tiña nas mans, co mosquetón que antes me fixera de bastón contra a porta, disparei con furia, ta ta ta, rabiosamente, ta ta ta ta ta, con odio, ta ta ta, ata que apareceu Castro, o anfitrión, e me arrebatou o caxato que eu tomara na vitrina da súa colección.
Os convidados estaban firmes, fronte a min, en absoluto e tenso silencio, ollándome estrañados e con dureza.
Eu collín unha copa que había á man e bebín uns grolos.
Os demais, pouco a pouco, fixeron o propio, formaron rodas e conversaron outra volta animadamente, xa ata que acabou a festa en paz.
De primeiras, eu non a coñecía, que ía coñecer, tanto tempo sen vela.
Quen a imaxinaría por aquí, ademais, padre;
sería o último lugar onde pensaría atopala.
Xa nunca fora moi relixiosa, que digamos, pero menos aínda dende aquela.
Non me atrevín, así e todo, a fitala moito, compréndame;
sempre lle fun educado, como sempre tamén procurei que o fosen os meus;
e vaia se o son, por certo.
Quedoume a súa cara no maxín dando voltas, ¿sabe?, por uns días, índome e víndome, pero sen aclarárseme.
Un coñeceu tanta xentiña nesta vida...
Non se pode reter todo;
vostede xa se dará conta.
Figúrese que ata pensei se non sería desas da televisión.
Si..., xa me ten pasado máis veces.
Están alí, fala que fala, mentres tanto eu xanto ou ceo, que acaban sendo como da familia, ou máis, si, pola compaña que fan.
Pero ó pouco poden deixar de saír e viren outros no canto deles, e un acaba por formarse unha lea e confundir uns con outros, os de verdade cos de mentira, e os de mentira cos de verdade.
Como non podía ser menos, deu o seu que falar.
Servidor non é dos que andan con díxome-díxomes, contos ou comecas.
Vostede xa me coñece.
Pero non por iso deixa un de decatarse das cousas.
Só hai que escoitar no preciso momento.
Desta maneira e non doutra foi como vin a saber algo máis dela, que eu para nada andei por aí pescudando sobre a súa vida, líbreme Deus.
Ó parecer, e sempre segundo din, que isto eu de certo non o sei, ó parecer, só se achegou a esta santa igrexa catedral á procura de abeiro, que seica ten un demo de pingueiras na vivenda, un escangallado ático, non lonxe de aquí, na rúa das Hortas, ben sabe.
Eu estiven nela unha ou dúas veces, hai unha chea de tempo, xa non lembro con que motivo.
Disque o dono non lle amaña o tellado porque a quere botar fóra;
agarda a que ela se farte e lla deixe libre ou a que cometa algunha equivocación que logo lle permita desocupala coa lei na man, que, ó parecer, é dos que vai polo legal e non polas bravas.
A xulgar polo tempo que ela leva nesa casa, seguro que non ha pagar de renda máis aló de catro patacos...
Xa sabe como son estes casos, padre, e as complicacións, disgustos e leas que traen, que non lle ha faltar coñecemento doutros semellantes, tanto como abundan.
Resulta que o home dela, ou sexa o Carrolo, como lle diciamos nós, que o seu nome de pía era Xosé, ou Xesús, algo así, xa estaba na Compañía cando eu ingresei nela, antes da guerra;
debíame levar algúns anos, anque poucos, non máis de dous ou tres...
Primeiro estivo destinado na cuadrilla de tendido de liñas, chantando postes e tensando cables maiormente, onde coincidimos;
logo, de seguro que por medio dalgunha influencia, talvez un falanxista daqueles, e desculpe se falto, pasou a repartir telegramas.
Puxéranlle bicicleta e todo.
A ver se non estaba a base de ben.
Polo menos fora a envexa de todos nós.
E seguiría sendo, si, se non fose polo que ocorreu ó pouco...
O único irmán del, Ceferino (tamén coñecido como o Patuxo; lémbrome ben, que fora canda min ó catecismo), apareceu un mencer do mes de Santiago cuns cantos tiros na espalda na cuneta da estrada a Santa Comba, entre Vista Alegre e o Romaño.
Aplicáranlle a lei de fugas, con perdón...
Moito lle debeu afectar ó Carrolo, e compréndese, que dende aquela xa foi outro home.
Escachizou adrede a bicicleta contra os muros do seminario e non volveu aparecer polo traballo...
Logo xa non sei o que pasou ou deixou de pasar;
só que a noite do vintecatro, ó remate dos fogos do Apóstolo, aproveitou unha riada da turba que desaloxaba a praza do Hospital para perderse da muller e desaparecer, para sempre, que non se volveu saber del nunca máis...
Xa lle digo, padre, que eu nunca fun amigo de lerias.
Haber houbo comentos, como non os ía haber;
tanto sobre iso como sobre outras cousas que entón pasaban;
pero eu limítome a contarlle os feitos, non entro en condómenas nin en cousas que se parezan.
Padre, mire se non é curioso, fíxese;
resulta que hai cincuenta anos non se publicara nada nos papeis de toda esta historia, nada de nada.
Pode crelo, seino ben, que mo averiguou un sobriño de meu que está empregado nunha biblioteca da Xunta.
Talvez a resultas de ter lido iso, ou por algunha outra razón que se me escapa, eu fun onte detrás dela ó remate da novena.
Dirixiuse dereitiña ó santo dos croques e, sen respectar a vez dos que alí agardaban, púxose a bater coa testa na cabeza de pedra a base de golpiños longos e curtos.
Croque máis, croque menos, que un aínda recorda algo de morse, pódolle asegurar que transmitiu:
"Por aquí imos indo.
Saberás subiron outra volta as patacas.
Vai volver Papa Xoán Paulo II.
Pedireille me concedan xa pensión viuvez.
Informareite.
Deica outra."
Nesa casa decote apreciaron e consideraron do melloriño a don Álvaro, como por respecto lle dicían.
Consultábanlle calquera cuestión, por nimia que fose, e para eles o que dixese o eximio escritor era lei de ir á misa.
Todos alí se marabillaban dos seus moitos e variados coñecementos, en especial, dos relativos ós viños, dos que Cunqueiro, mentres os degustaba, soía enfiar as máis curiosas e churrasqueiras historias.
En canto el aparecía polo negocio, Minguiños non facía cousa que andar ó seu redor.
Don Álvaro tamén amosaba debilidade polo pícaro;
resultáballe do máis gracioso servindo cuncas xa a esa idade, que case non podía co xerro, carrizo como era.
O neno ficaba arroubado, pensando quizais en como sería a preguiza dos viños, e, máis concretamente, do branco aquel que o poeta Cunqueiro caracterizara como fresco, riseiro e solto de agulla.
Unha vez, Minguiños non puido aguantarse e espetoulle de seguido, bulingueiro, que o debía ter moi pensado:
Cunqueiro respondeulle que non se aprendía en ningures, que era algo que se levaba dentro, un don que se tiña ou non se tiña;
que el, por exemplo, dispuña dun couso que chaman chisme no interior do baixo papo que lle daba como eran os viños ó dereito de saborealos.
_Non o hai á venda, Minguiños.
Nácese ou non se nace con el.
_¿E nacería eu co couso ese?
E de seguido mandouno estar quedo, deulle unha palmada no alto peito e logo aplicoulle no mesmo sitio a orella e escoitou un bo intre.
Cando se arredou, díxolle de vagariño e moi solemne:
_¿Serei logo un bo catador? _preguntou coa voz trémula de emoción o cativo.
_Serás o mellor, Minguiños, xa que, ademais, o teu couso chisme é de ouro.
A Minguiños saltáronlle dúas enormes bágoas coa alegría antes de se pór a dar chimpos polo local co peito apertado entre as mans.
_¡Teño un chisme de ouro, teño un chisme de ouro!
Mingos levaba cada vez máis o peso da tasca e non tardou en ir collendo tamén mando.
Casou cunha veciña que ademais de saber catar como é debido os bicos e aloumiños de ouro, sabía darlle o seu punto ós guisos e estufados na cociña.
Máis tarde, púxolles un piso no ensanche ós pais, asignoulles unha paga e non os deixou traballar máis por moito que se aburrisen.
Don Álvaro Cunqueiro seguía sendo agasallado do melloriño naquela tasca, onde, por veces, coincidía cos escritores mozos García Bodaño, Bernardino Graña ou Méndez Ferrín.
Mingos ata encargara expresamente para o ilustre poeta unha cunca especial a un oleiro de Buño que facía alí parada sempre que viña á feira.
Pedíralla un chisco máis grande que as brancas comúns e coas iniciais na panza: A. C. M.
A cunca saíralle do máis feituca e coñecía tan ben ó dono que xa o ventaba cando se achegaba, por Cervantes ou pola Quintana;
ó entrar el, saudábao cunha reverencia cortés e logo petaba no mostrador para que lle escanciasen viño sen demora.
A don Álvaro facíalle moita gracia;
correspondíalle ó saúdo e faláballe talmente como a unha persoa.
Ninguén, agás o seu dono, foi quen de beber por ela, que deitaba todo o viño por fóra no caso de que alguén o tentase.
Cando el se ía, a cunca despedíao con outra inclinación e logo retirábase caladiñamente a un curruncho do fregadeiro, onde ás veces había de agardar longo tempo.
Mingos tivo dúas fillas, e como ningunha delas herdou o couso deulles estudios superiores.
A maior fixo Farmacia e a máis nova inclinouse por Maxisterio, por moito que seu pai, e algo a súa nai, teimasen orientala á medicina.
A máis vella, unha vez licenciada, colocouse axiña nun laboratorio, ata que lle puideron poñer unha botica nun arrabalde de Vigo.
A menor non daba aprobado as oposicións.
Suspendérana catro veces e atopábase un tanto deprimida e abúlica.
Un día, comentando Mingos o asunto cun siareiro pertencente ó corpo de ensinantes, escoitou de boca deste:
Como o siareiro porfiase, Mingos seguiu prestándolle atención.
Contoulle que tódolos anos lle saían uns cantos recomendados e que conseguía sacalos adiante a cambio de "algo", xa que estaba moi ben relacionado e introducido.
Se dubidaba, que se informase, que preguntase a fulano e a mengano, que el era de palabra e que o segredo habíase manter fóra de toda sospeita.
Mingos algo oíra xa do choio, que se comentara abondo, en xeral coa opinión de que, aínda que custoso, tratábase dun sistema que non fallaba.
Mingos, dada a situación, acabou por interesarse.
_¿E en canto me sairía?
_A ti, barato, ¡ho!
Con ese couso de ouro que tes xa amañas o choio.
_Total, a ti de pouco che pode valer xa.
Tes os pais retirados, a outra filla establecida, o negocio vento en popa...
Mingos resolveu arriscarse.
Non fora unha decisión doada nin ás toas, que aínda a remoera ben por un tempo.
¡O que non se fai por un fillo!
Un día, ergueuse moi cedo, case de noite, e logo de dicirlle á muller que precisaba ir ó Ribeiro, colleu o Castromil ata Ordes e alí preguntou pola consulta dun menciñeiro que agora non recordo.
Xa diante del, formuloulle o pedido.
O menciñeiro, logo de moito estudiar o caso, decidiuse a intentalo polo procedemento máis antigo, isto é, provocándolle a risa lixeira a base de cóchegas e controlándolla axeitadamente, que en exceso ten os seus riscos.
Despois dunha hora de sesión intermitente cunha pluma de galiña choca, logrou que librase con éxito o tal couso: un faboco brillante de cor verde escuro.
Foi dese xeito como empezou a ir a menos a baiúca de Mingos de Beade.
A última vez que estiven nela puiden ver nun recanto do cunqueiro a taza cunca de don Álvaro abondo cuberta de po e contendo unha enorme faba verdosa e toda enrugada.
Na parede, no sitio do certificado enmarcado, resaltaba unha escura mancha rectangular.
Nunca tanto traballo me custou darlle dous grolos a un purrela.
Xa non chovía, pero as rúas aínda estaban bastante molladas.
Baixei por Calderería e torcín por Cardeal Payá con mentes de atallar polo arco de Mazarelos cara á Fonte de Santo Antonio.
Camiñaba enxergando os efectos da luz reflectida nas lousas de granito;
cando erguín a vista semelloume albiscar ó lonxe a Paco Carro.
Chameino, pero non debía ser el, que nin sequera volveu a cabeza cara a min.
Ó dobrar a esquina que dá á praza do Instituto, un cadelo enredaba ó pé dunha papeleira con algo que chamou a miña atención;
retrocedín, achegueime e o cadelo fuxiu.
O que alí había semellaba un anaco de carne, moi redondiño, cun perfil de media lúa, isto é, plano por riba e convexo por abaixo.
Aniqueime e apañeino do chan con moito tino.
Na parte convexa estaba cuberto cunha pel fina e branca.
Tiña xusto o tamaño dunha man aberta e pesaría ben, ben, máis de medio quilo.
Sorprendeume que, sen conservar sangue algún, estivese unha migalla morno.
Un chistido obrigoume a volverme asustado.
A silueta dun brazo, dende unha fiestra, facíame repetidas sinais coa man para que subise.
_Non se complique a vida.
_Non me gustaría...
_Tranquilo, ho;
son especialista.
_Nada diso.
Este menda... cun..., digamos, padexo prudente xa é quen de apreciar forma, tamaño, peso, idade, sexo e ata, se me apura, raza.
_E iso que un xa non practica como antes, que os anos non pasan en balde.
Agora dou unha viaxiña ou dúas no autobús e xa fico acougado, pero de mozo alá me tiña nas colas dos cines, nos enterros, nas misas, e nas entradas e saídas de calquera espectáculo ou aglomeración.
Estas miñas mans non coñecían paraxe, en especial, os domingos e festas de gardar.
E as condenadas non se vían cheas, que cando máis lles daba máis arelaban.
_¿Sabe vostede, por exemplo, cantas clases de traseiros hai segundo a súa forma?
_Nin idea.
_Nada menos que setecentas vinteoito.
_Non é posíbel.
_Iso polo que se refire ós regulares e simétricos, que en canto ós demais... non teñen o aquel...
_A vostede non lle serve de nada e para un perito apalpador coma min un trofeo así non ten prezo.
Achegouse ben, apalpou repetidas veces aquela, ó parecer, media nádega cos ollos pechos e dixo de corrido:
_Xa eu lle botara o ollo, pero vostede adiantóuseme.
Mala sorte.
_Pase, faga o favor _díxome_.
Hai tempo que o espero.
_Síntoo.
_Como xa lle foron con contos, vou ser moi claro _proseguiu nada máis pechar a porta.
_Vostede dirá.
_Non lle van os rodeos, ¿eh?
_¿E como sei eu que lle pertence? _pregunteille mirándolle para certo sitio.
_Déame algún motivo.
_Doulle a miña palabra.
Procurou que lle vise unha barbeira pechada na man dereita.
Eu tratei de gañar tempo.
_Entréguemo xa e déixese de ironías.
Hai sitios que non son precisamente mouros e veludos.
_É desas... oportunas.
O home de barbas forzou un sorriso e indicoume cun ademán o camiño.
Entramos nun dormitorio alumado coa pobre luz dunha lámpada da mesa de noite.
No medio do leito, o corpo estomballado da muller, panza abaixo.
Tiña a cabeza cara a outro lado, cos ollos talvez pechos.
Nin se moveu coa miña presencia.
_¿Quen es?
Non, non mo digas.
A ver se o adiviño, é máis entretido.
_Non é coñecido... _terciou o de barbas.
_Perdoe que o reciba así.
Un estúpido accidente caseiro obrígame a permanecer desta maneira.
_Oh, non se preocupe... _dixen mentres forzaba a vista tratando de descubrir a falta de algo nas formas daquel corpo.
A escasa luz e o grosor das mantas impedíanmo.
_Que voz tan suave e harmoniosa.
Mesmo aloumiña.
E relaxa...
Cónteme algo, faga o favor, o que sexa...
Talvez así poida pillar o sono.
_Eu ben quixera...
Non sei... eu...
_Calquera cousa.
Siga, siga...
¿Que lle pareceu a colección do meu?
Fáleme dela.
_Aínda non a coñece, querida.
_Que non se vaia sen vela.
É magnífica, ¿sabe, señor?, non creo que haxa outra coma ela.
Consta nada menos que de trescentas setenta e nove navallas barbeiras, todos modelos diferentes das máis coñecidas marcas mundiais.
E ademais en perfecto estado de conservación e uso, que o meu campión cóidaas con toda atención e esmero;
dálles a cotío unha asentadura...
Ó pouco, sentina respirar profundamente e achegueime a ela con sixilo.
Non ben lle pousara a man no traseiro, entrou el.
_É por vostede _díxome.
Conduciume á saliña e indicoume cun xesto o teléfono.
Unha voz de muller díxome moi seca que ó que lle sobra algo ten todo o dereito do mundo a desprenderse del e que se o que quería eu era ver un cu, pois, ¡ala!, viña ela a ensinarmo.
E colgou.
Eu, vendo que o barbas xa non estaba tan agresivo e prendera un pito, senteime a agardar á señora.
Non tardou en aparecer.
Púxenme de pé, con cortesía.
Era alta, fraca, entrada en anos.
Vestía de rigoroso loito.
Nada máis chegar, comezou a espirse á présa e de mal xenio.
_¿Creme logo?
_Non sei...
_Acabemos dunha vez _apremoume a señora_.
Se non quere que lle mostre o... a ferida, devólvame o que é meu.
_Este home vaime acabar coa paciencia _dixo o de barbas.
_¿Outra...? _escapóuseme.
_Só hai unha _aseverou o home groso.
_Iso xa é cousa túa _díxolle a señora ó padexas_.
Voume.
_Saiba, señor, que esta boa muller é a miña irmá máis vella _explicoume o home groso, procurando conterse_.
Dende que se atopa viúva, deume acubillo físico e espiritual no seu fogar, e só Deus sabe canto llo agradezo.
Saiba tamén que esta santa muller ten unha filla moza de tal bondade e fermosura como non hai outra.
Pero a coitada tivo a mala sorte de vir ó mundo cunha pequena tacha na parte que nos estamos a referir.
Miña pobre.
Hai un mes que lle pediron matrimonio, e que o acordaron para dentro dunhas semanas.
A min partíaseme o corazón ó ver que se achegaba o día da voda e que a coitada toda se angustiaba, a cada paso máis.
Queréndoa como a quero, para min foi do máis natural facer un pequeno sacrificio... no meu corpo... a fin de amañar o dela para que, dese xeito, puidese ir totalmente enteira ó matrimonio.
Vostede, no meu caso, ¿non faría o mesmo?
Entrou de súpeto unha moza moi fermosa en camisón.
Dirixiuse, primeiramente, ó apalpador, cun ton entre benevolente e comprensivo.
_Pero, tío, ¿por que me tivo que meter a min en todo isto?
_Perdóame, neniña, perdóame...
_Afortunadamente, señor _púxoseme a moza_, afortunadamente, todo isto _deuse unhas palmadiñas nas nádegas_, todo, é meu, moi meu, e está enteiro, ¿sabe?
_Perdoa, irmá querida...
Así foi.
El sacou unhas pesetas e eu fíxenme con algo... para min... coma... un tesouro, iso, máis ca un tesouro.
_¡Por que me enganaches, maldito!
¡Deshonráchesnos!
¿Por que me dixeches que o conseguiras ti mesmo na discoteca?
E eu tentando axudarte.
E, por riba, molestamos a estes bos amigos e veciños.
_Se non mo guindaras no lixo non pasaría nada.
¿Por que tiveches que tirarmo, eh?
¿Por que...?
¿Que mal che facía?
A moza abrazou á súa nai, que non podía conter os salaios, e levouna de vagar cara á saída.
O home de barbas, case ó mesmo tempo, desapareceu co neno no colo.
_¡Non facía mal a ninguén! _repetía salmodiando, nun longo lamento, o padexón.
Achegueime a el, puxen aquela suorosa masa de carne entre as súas mans, saín a grandes alancadas.
O perito, que semellou calmarse só co tacto, precipitouse a bicala e quedou dándolle unhas apalpadas.
Collinlle a dianteira ás mulleres, cheguei á rúa, alentei fondo e encamiñeime á miña casa ás toas polo Tránsito dos Gramáticos.
Púxoseme un punto en salva sexa a parte que me facía renquear, pero procurei non afrouxar o paso ata que cheguei ó meu portal.
Sempre me tardan.
Sempre.
Mais a verdade é que nunca tanto me tardaron coma este ano.
E non é de estrañar.
Devezo por escoitar todo polo miúdo de boca dos meus amigos, dos moitos amigos que alí teño.
Tamén, porque mesmo me dá a alma que de novo algo vai pasar.
Estou certo.
Moi certo.
Non sei o que nin de que maneira, pero si que algo ten que acontecer.
E mais non teño medo.
Ningún.
Nin tan sequera, por moitos repasos que ó asunto lle dou no meu caletre.
Se podo, irei de antevéspera, e montarei o tenderete no Toural, coma sempre, e a ser posíbel a carón da fonte, coma o ano pasado, que cheguei xusto a tempo de coller o mellor sitio, cada vez hai que andar máis espelido.
Eu sempre empezo a traballar unha praza facendo a primeira caricatura de balde a un viandante que se preste e posúa faccións para lucimento.
Resulta un reclamo do máis publicitario e axuda a facer man e a poñer a punto o pulso, que parece que non pero, logo duns días sen practicar, nótase, vaia se se nota, que se perde o sentido da proporción, axilidade e precisión no trazo.
Pero o azar, ¡sempre o azar!, veu a modificar os meus costumes, que tendo eu xa ollo presto para elixir a alguén, cadrou que pasara por alí Euloxio Ruibal, antigo compañeiro meu de colexio e bo amigo.
Despois da estreita e afectuosa aperta á que nos entregamos con efusión, e logo de cruzarmos unhas palabriñas, sen lle preguntar sequera, xa mesmo o fixen posar para min.
Non sei se se debeu a que lle collín o peor perfil ou a que dispuña de xenerosa materia prima, o caso foi que o meu lapis se recreou como ben podía.
Unha vez rematado o debuxo, mentres riscaba a firma, decateime de que talvez me cebara unha chisca.
El, ó velo, sorriu forzadamente antes de comentar cun ton irónico que lle gustaría ver como me saían os dos inimigos.
E de seguido, sen máis, fíxome un curioso encargo.
Ía publicar un relato policial sobre o horrendo crime da Porta da Mámoa (unha señora ben de Compostela aparecera, un xeado abrente de primavera, había cousa dun mes, acoitelada unha ducia de veces e con partes do corpo mutiladas) e coidaba que a caricatura imaxinaria do asasino sería unha axeitada e atractiva ilustración.
Eu non me decataba de se a cousa ía en serio ou se debía a unha pequena vinganza, que el ben sabía que esta miña arte sen modelo é case imposíbel.
En realidade, tratábase de facer a caricatura dun home que nunca existira, ou así eu mo propuxen.
Cada oficio ten os seus segredos e hai que saberlle o tranganillo.
Eu non adoito recorrer a trucos, pero daquela, moi apurado, abondo inseguro, nin o pensei dúas veces.
Xa se xuntara, ademais, arredor de nós, unha chea de curiosos, algúns deles con cara de posíbeis clientes, que un cos anos xa os vai coñecendo ó primeiro golpe de vista.
Había, pois, de esmerarme e sacar obra de mérito.
Procurei guiar o lapis ben máis pausadamente que de costume, xa que, desa maneira, dábame tempo a relembrar xestos, faccións ou órganos de coñecidos que, conxuntamente, harmonizasen e ofrecesen posibilidades caricaturescas dun tipo vulgar pero con algo especial; familiar pero "cun non sei que" que incitase á desconfianza; agraciado pero cunha chisca de dureza; sereno pero inquietante.
Á velocidade dun lóstrego, a miña memoria repasaba os rostros de amigos comúns co Euloxio que ó longo do tempo fora gravando na chencha.
Un tras outro ían pasando sucesivamente, superpóndose por veces, diante de min, ata que á fin se detiña algún e se inmobilizaba un intre mentres lle quitaba co risco, e no grao debido, a esaxeración que mellor eu cría que lle ía ó caso.
Para a forma da cabeza escollín a do escritor Martínez Oca.
Como modelo de nariz servinme do catedrático González Herrán.
O resultado foi sorprendente:
saíume un deseño harmonioso, expresivo, suxestivo e, ó mesmo tempo, cunha fasquía misteriosa.
Tiven, hei de recoñecelo, moita sorte.
O Ruibal foise encantado con el, logo de reiterarme o seu agradecemento, e eu fiquei satisfeito, feliz como poucas veces por ter quizais realizado a miña obra máis orixinal e auténtica.
O que son as cousas.
A partir dese momento, xa empecei a ter choio seguido e non parei, sacando unha hora para xantar, ata que se me botou a noite enriba.
Achegueime a picar algo ó "Gato negro" e deiteime cedo, que non me quedaban ánimos para ir de esmorga, apetecíbel, polo demais, e tentacións non me faltaron;
alí, a xente nova, estudiantada especialmente, todo o volve alegre rebumbio, farra interminábel, rexouba sen límites...
Fun tomar o polbo cuns colegas ó coto de Santa Susana e logo comín, coma un rei, por certo, no Cosa nostra.
Cando volvín ó Toural, xa estaba agardándome o tipo aquel.
Non ben eu abrín a boca para facerlle saber que o sentía, que eu estaba alí para gañar uns pesos e que non podía perder o tempo, cando xa el collera parte dos meus aveños mentres me dicía que non me preocupase, que me compensaría xenerosamente.
Conque pouco menos que me vin obrigado a acompañalo.
Conduciume con paso apurado por debaixo dos soportais da rúa Nova.
A min custábame ir a par del, que aínda que da súa mesma talla, tiña moito menor alancada.
Atravesamos a Quintana e subimos a escalinata, a penas sen intercambiarmos palabra.
Pola Vía Sacra desembocamos na Acibechería, onde, á fin, entramos nunha casona de cantería, cun amplo balcón de forxa artística, galería branca e escudo de nobreza bastarda.
Saín lixeiro do cuarto e, aínda impresionado, tratei de explicarlle ó fulano aquel canto lamentaba non poder compracelo, pois non me sentía capaz nin tan sequera de empezar un debuxo como era debido.
O individuo apertou os dentes e mastigou algo así como que estaba obrigado a facelo.
Eu, farto e un tanto picado do xenio, aparteino dun empuxón e dirixinme con decisión corredor adiante cara á porta de saída.
Cando xa me faltaba pouco para alcanzala, saíronme ó paso dous homazos en mangas de camisa.
Foi suficiente para que eu comprendese:
era visto que lles agradaba a miña arte.
Recuei, pois, e volvín ó cuarto.
Alí seguía aquel home horríbel, xusto como antes o deixara.
Situeime outra volta diante del e tratei de estudiar a súa face o mellor que sabía a fin de solucionar o asunto sen demora.
El mantiña sempre os ollos fixos, perdidos, polo que me sorprendeu que me mirase fugazmente cando comezei a garabatear no papel.
A ollada semelloume tenra e comprensiva;
deume certa pena, pero tamén me infundiu folgos para continuar.
Tracei rapidamente un retrato, xusto, preciso, sen esaxerar nin atenuar nada aquelas faccións monstruosas;
foi todo o que se me ocorreu para saír do apuro.
Tal como temía, non mo aceptaron.
Procurei non desanimarme e seguín probando sorte con diferentes variantes, sempre con idéntico resultado.
Resulta que, nin se sabe como, alguén que viu, antes de ser publicada, a caricatura imaxinaria que eu fixera para ilustrar o relato do meu vello compañeiro de colexio, creu recoñecer nela ó autor do crime da Porta da Mámoa, e deu aviso á Policía.
Esta argallou contratar, e contratou, un actor do Centro Dramático, un tal Pico, ou algo así, co obxecto de que, unha vez caricaturizado a golpe de maquillaxe, me servise de modelo para que eu, invertendo o proceso normal, o retratase, contrariamente ó que fago sempre.
Desa maneira tan enxeñosa, obtiveron o verdadeiro retrato do asasino (disque un humilde tendeiro, maníaco sexual a causa dun traumático desengano amoroso), ó tempo que lle tendían unha trampa, facéndolle saber por un confidente que lle saíra un dobre que o estaba prexudicando.
O criminal picou ó dereito e non tardou en ir na procura do dobre;
axiña deu con el, na casona da Acibechería, e alí mesmo foi detido.
Pero se me paro con ela, fágoo voluntariamente e de bo grado;
non me importa que teña certa sona de orgullosa, prosmeira e antipática;
na miña opinión, inxustamente, que é de dicires graciosos, trato afábel, sorriso a flor de labios, mirada pudorosa e limpa.
_Emilio, ¡que casualidade... !
_¡Estás como para...!
_Boh, non empeces...
_¡Se polo menos me deixases acabar...!
_¡Xa se nota...!
_Veña, veña...
_Por certo...
Seica había certo tempo (non me quixo dicir canto), ó pasar por diante da Porta Santa, non cadraba vez que non recibise cumprido piropo de boca descoñecida, pero de torgo viril, cadencioso, rotundo.
_¡Morena, que un non é de pedra!
Se algunha vez, polo que fose, non podía saír da casa, notaba tal desasosego que non lle permitía ter paraxe en todo o día nin pegar ollo en toda a noite.
E a necesidade foi en aumento, como foi en aumento tamén o pracer que ela sentía cando escoitaba aquela voz, "coma unha onda de mel", ó seu paso, de tal xeito que case se podía dicir que vivía por e para iso.
É unha razón tan nobre e válida coma outra calquera, que o que importa é ter unha, á fin de contas.
Ti pensas o mesmo, non digas que non.
O malo é se, unha vez conseguida, se chega a perder;
iso é o horríbel, algo que tan só poden sentir aqueles que tiveron a desdita de pasar por esas, coma ela, malpocada, que mo contou toda compunxida:
_Paso por alí unha chea de veces ó día (¡sete, oito, que sei eu!) e como se nada.
Xa hai unha semana, cumprirase mañá.
Eu non sei o que vai ser de min...
_Andará rouco, muller _dixéralle para animala un chisco.
A súa ollada ruza fitoume con outra luz, forzou un sorriso e alonxouse de min cunha leve, talvez insignificante, canseira nos seus andares que eu só podía percibir.
Fixo un xesto de despedida cunha man por riba do ombro, sen volverse, e continuou o seu cadencioso taconeo rúa adiante.
Eu seguín tamén o meu camiño, ou iso trataba de crer, pois en realidade esquecérame de a onde ía e non facía máis que dar voltas sen rumbo fixo, anque iso si, máis dunha vez me sorprendín dirixíndome cara á Quintana e me vin obrigado a cambiar de dirección.
Nos días que seguiron, xa estivese eu na casa (escoitando a radio ou lendo a Valle-Inclán), xa na redacción de Efe (atendendo o teléfono, pelexando co teletipo, tecleando no procesador de textos), xa tomando un barrantes cos amigos no Victoria, xa facendo calquera outra cousa das que a cotío adoito facer, non deixaba de virme á memoria a historia esta, por unha razón ou por outra.
Comprenderás que un home non pode estar moito tempo dese xeito, conque collín e dirixinme ó vello estudio de Ksado.
Foi o que considerei máis acertado de todo canto se me ocorreu para tentar de librar a miña cabeza de aquel anoxoso asunto.
Puxen todo o meu empeño e, a base de facer que fartasen a rir un bo anaco os actuais donos do arquivo do ilustre fotógrafo, cunha restra de ocorrencias (o riso, como ben sabes, abre portas e abranda corazóns de contado), logrei que me permitisen revisar algunhas placas.
Fixen unha chea de ampliacións do santo, non só de corpo enteiro, senón tamén das súas distintas partes (pés, xeonllos, coxas, mans, cóbados, ombros, colo, cabeza, queixo, boca, ollos...)
Despois de moito observalas, dábame a impresión de que a súa pose era abondo forzada na parte superior, un chisco máis que nas placas de Ksado, como puiden comprobar, valéndome de novo, como non, de paveradas, rexoubas e risas, para acceder ó arquivo.
Tamén descubrín, mirando unha copia ó transluz, unhas marcas que me pareceron dun anteface deses do antroido.
Ben seguro que o impostor era dado a este tipo de festexos.
Aquela tempada, numerosas veces achegábame á Quintana, non sei se a contemplalo ou a vixialo, e quedábame tempo diante del, coma un pasmón.
Nunha ocasión, decatándome de que estaba só na praza, deume un arrouto, e logo de aganchar por riba dos outros santos, que este de que che falo está entre os máis altos, golpeeino cos cotobelos en varias partes.
En efecto, tal como agardaba, da cintura para arriba soaba a oco, un oco pétreo, pétreo pero metálico.
¿Quen podería ser ese de figura posibelmente de carnes metálicas, frecuentador de carnavais, que suplantaba a metade superior da escultura de pedra do Mestre Mateo?
Sen pensalo dúas veces, botei man dunha lanterna que alí teño (por se as moscas) e saín a fóra.
Era xa moi tarde, preto do mencer.
Polas rúas que me conducían á Porta Santa, tan só vía mover a miña sombra ó compás das miñas pegadas.
Ó chegar alí, gabeei como ben puiden e enfoquei a luz á cara da figura, ó nariz concretamente.
Achegueime todo o que me foi posíbel e fitei os orificios.
Si, certamente, aló dentro semellaba haber sangue callado.
Si, si, non había dúbida.
Baixei unha chisca e dirixín logo o foco luminoso, alumando verticalmente, como seguindo a traxectoria dunha imaxinaria pinga;
puiden ver un regueiriño vermello escuro que comezaba na cabeza do santo que estaba debaixo e descendía oculto entre as dobras das roupas, pola parte traseira, e se perdía nun burato na parede.
Foi cando se me ocorreu subir de novo e tomarlle o pulso;
non o tiña:
o impostor estaba morto (¡asasinado!, veume sen pensalo á cabeza).
¿Por quen?
¿Como?
¿Quen podía estar interesado niso?
¿A quen beneficiaba a súa morte?
Xusto cando unha badalada na Berenguela estalaba no aire, batín cunha sombra antes de alumala e non puiden evitar un salto cara atrás;
pero, ó darlle a luz en pleno rostro, aínda pillei máis medo ante tal noxentío.
Non se trataba dunha cara definida, senón algo de faccións ambiguas, visguentas, variábeis, horrorosas.
Non era un só rostro, en realidade, senón moitos á vez, quizais centos.
Víaos nun, todos xuntos, cunha carantoña torta e burleira, todos eles, mesmo pegados ó meu nariz, eles, os que paseaban a cotío polas nosas rúas, os habituais piropeadores da dama, os propios, eles, todos, alí, en primeiro plano, a ollarme todos...
_¡Morena, que un non é de pedra!
Dende que aquí chegou, xa non parou de pasear todo o santo día, tódolos días do ano, polo centro da cidade, co seu banco, xa ó lombo, xa baixo o brazo, anque as máis das veces con el pendurado dunha man polo furado do medio.
Mira que axiña se afixo, co que nos custou a todos;
o que son as cousas.
Seica de mozo, aínda ben antes de ir ó servicio, que, por certo, cumpriu en Pontevedra, déralle por querer facerse carpinteiro.
Xa de rapaz enredaba sacándolle formas coa navalla a canto garabullo atopaba a xeito.
Mais sempre ás agachadas;
o seu pai, labrador, fillo e neto de labradores, dono de ferrados abondo de terras labradías, non vía con bos ollos esas afeccións e non perdía ocasión para tratar de quitarllas dos miolos e levalo polo seu rego.
Sen embargo, o mozo, miña xoia, sempre que podía facer algo de xeito, ía ó vello banco de carpinteiro que tiñan alí nun pendello e fedellaba nas táboas e casqueiros coa pouca ferramenta de que dispuña;
era no único en que se arrepoñía ó pai, que saíra moi guiado.
Co tempo, foille collendo o seu aquel á arte da carpintería.
Facía, maiormente, brinquedos ou trebellos de labranza, e a pesar das dificultades saíanlle de repicapaxaro.
Un día, sen máis nin máis, ou talvez por variar, púxose a traballar nun tallo;
de contado o acabou, feituco e rematadiño.
Era á medida dunha soa persoa, rectangular, con catro redondas patas e unha fura no medio en forma de S para mellor collelo coa man.
Nada máis verllo seu pai, deulle tal ataque de ira que llo arramplou das mans e llo guindou ó fondo da congostra, onde xusto foi caer de pé.
Moi ben feitiño tiña que estar para non escangallarse.
Dende aquela, que se saiba, o que ía para carpinteiro xamais volveu coller nas mans serrón ou garlopa, nin tan sequera ó irse virando seu pai decrépito, e mesmo tampouco despois de finado.
Anque o que se di perder a idea que tanto o levaba non debeu perdela.
Senón non se explica o feito de que trouxese o tallo acó e o pasease arreo por toda a vila.
Claro que non se explicaría.
Abofellas.
Mais hai cousas que unha non pode entender.
Moitas cousas.
Como que desen en alcumalo Touro Sentado, meu pobre.
A saber por que.
Ocorrencias, de seguro, deses que nada teñen que facer e andan decote de tasca en tasca.
O de touro aínda pode pasar, que forte e corpulento si que o era;
pero de sentar xamais sentaba.
Ca.
Xamais.
Nin tan sequera cando, recén chegado, se chantou no medio da praza do Hospital e, cos ollos postos na fachada do Obradoiro, disque lle escapou:
"Por iso, antes traballabamos ben mellor que agora".
(Transición.)
Moi poucos, por non dicir ninguén, souberon apreciar a súa xentileza e xenerosidade.
Vai saber como interpretaban as cousas, que che son do máis retorcido.
A ver en que se lle pode sacar malicia, a ver, ó costume que tiña de lle ofrecer asento ás mulleres entradas en carnes.
O que poderían ver de malo nesas amabilidades non se me alcanza.
Todo se volve envexas, todo.
O que deberían era tomar exemplo.
Non ben vía unha muller algo gordecha, corría galante tras dela, pousaba o banco no chan e ofrecíallo con finura para que tomase asento.
Se lle era aceptado, sorría con dozura, agradecido e emocionado, e logo pedía que asinara na parte de abaixo do tallo.
Mesmo me debeu coller certa birra.
Ben mirado, non é de estrañar.
O propio faría eu.
Mira que o tentei ben veces e non logrei que mo volvese ofrecer.
Canto eu non cismei en procurar como conseguilo.
As que non levo feito.
Todo, todo en baluto.
De nada me serviu pasar como pasei a maior parte do tempo dos días soltos a darlle voltas e voltas por ver de atopar a maneira de o volver atraer.
Camiñei diante del, á súa beira, detrás;
encharqueime de colonia de olor;
paseille o pano da cabeza polo canto do tallo;
púxenlle sombra;
fervín herbas...
Que sei eu o que tal levo teimado.
Daquela en diante, eu seguín na teima e el como se nada.
Todo lle debía parecer pouco para me perder a zoña e volver poñer o banco ó meu dispor.
Ganas non me faltaron ben veces de lle arramplar con el dun tirón súpeto;
non son esas formas debidas en casos coma este, por iso me fun contendo.
Pero non por esas me minguaron as esperanzas ata o outro día.
Non o podía crer.
Aínda agora non podo.
(Música de novo.)
Do dono do tallo, non se volveu saber, pero a min ségueme chistando que a señorita me mande limpar os cristais desta galería.
Podo pasar tempo e tempo, xa nun cristal, xa noutro, como antes pasaba, mirando cara aquel soportal, mentres lambisco dúas onzas de chocolate...
_É moi estraño que non o fixesen xa.
Debeulles pasar algo.
_Certo.
_Mesmo moitas veces abren antes da hora.
Téñoo comprobado.
_Pois ten cara de boa saúde.
_¿E iso é malo?
_Depende como se mire...
Tenme pinta de levar unha vida do máis sá e metódica.
_Todo o mellor que podo.
_Pícame certa curiosidade...
_Se non necesita medicamentos, ¿para que os vai mercar?
_¿Tómame por un bicho tan raro?
_Nas farmacias venden tamén cousas que non son precisamente medicinas...
Á súa idade debería sabelo.
_¡Non me diga que nunca probou unha aspirina!
_¿Si?
_Se ten frío, aspirinas.
Se calor, aspirinas.
Se está triste, ou aburrida, máis aspirinas.
Caso de sentirse cansa, veña aspirinas.
Para non perder memoria, golpe de aspirinas...
Se lle vén a xaneira a destempo, traga aspirinas.
Para adelgazar, aspirinas.
Contra o impo, aspirinas.
Non hai cousa que ela non cure con aspirinas.
_Vaia tía.
_Faino por amolarme.
_Asegúrollo.
_Hainas moito peores.
_¿Non mo dirá para consolarme?
_O peor é o gasto que supón.
_Iso para vostede debe carecer de importancia;
semella home de posíbeis.
_¿Está de broma?
O meu soldo de funcionario a penas dá para chegar a fin de mes.
_Para que non se fíe das aparencias.
_Ou ir cear unha vez por semana mariscada da casa.
_¿Por que me vén con todo iso?
_Déixeme en paz.
_A saúde non o é todo.
_Non cabe dúbida de que vostede é un tipo intelixente, moito máis do que parece a primeira vista.
_Oh, gracias, gracias...
Non sabe a alegría que me dá...
Vostede, por suposto, tamén pode dispoñer da miña.
_Moi amábel, amigo.
Ah, fermosa palabra esta, nobre sentimento...
Coñezo casos verdadeiramente emocionantes.
Recordo agora o dun tipo, langrán e acorporado el, que viñera ó mundo cunha vexiga urinaria do máis raquítica que o obrigaba a acudir ó escusado xusto cada sete minutos, e iso se non se excedía na bebida, calquera que fose.
Non só sufría as incomodidades do caso, senón que ademais tiña que soportar as mordacidades das xentes alá por onde estaba ou pasaba.
Un día, quixo a sorte que se atopase con outro, carrizo e delgado coma un fideo, que lle acontecía mesmo o contrario.
Total, que axiña intimaron e, como dous bos amigos, chegaron a un acordo;
sen lucro de ningún tipo, e por medio da ciencia médica, enmendaron a natureza.
Agora os dous ouriñan felizmente, cada un o que lle corresponde e ó seu debido tempo, como debe ser.
_Sen embargo, coñezo outro co fígado... algo avariado, disposto a ofrecer unha verdadeira fortuna a quen lle fixer troco por un en bo uso e non acaba de bater con quen acepte.
¿Quen entende á xente?
_¿Ofrece unha fortuna e non atopa quen llo cambie?
¡Que raro...!
Xuraría que hai por aí moitos dispostos.
Eu mesmo...
_¿Vostede... ?
¿Está seguro...?
_¿Podo... ?
_Claro.
Adiante.
_Ai, ai.
Teña coidado...
_Non pode ser.
_Pois é, non hai dúbida.
_Dende logo.
_Non me xulgue mal.
_Pero o que ten é moito estómago e pretende engordar a tripa a costa do que for.
_Oh, trabúcase comigo.
_Pretendía meter fígado chato por lebre.
_Non é certo.
_Pois...
_Teña en conta que lle dan outro igual..., ou mellor.
_Vale os seus bos cartos.
Claro que si.
Que sei eu...
Millóns... ou por aí...
_¿Eu...?
_Si...
Confiareille un segredo:
con ese fígado non lle vexo aló moito porvir...
_Eu xamais traizoo unha amizade.
_Xa sinto algo de remorsos...
_Eu nunca bebo.
_Eu tampouco debería, pero un día é un día.
Convido eu.
_De ningunha maneira.
Patrice posuía a gracia dun xesto facial único.
Non se sabía ben dende cando.
Ela pensaba que xa nacera con el, o mesmo que aseguraba a súa nai.
Os avós paternos disentían e opinaban que lle viña do bautizo.
Pola contra, os avós maternos tiñan como certeza que se debía a unha sombra que pillara de pequecha, ós dous ou tres meses.
A avoa achacábao a unha sombra alta e parda, ós tres meses;
o avó, a unha sombra delgadiña e triste, ós dous meses.
Sen embargo, o pai prefería crer, e ben que o pregoaba, que se trataba dunha síntese da expresión máis característica das súas faccións.
Aínda había outras opinións diferentes de tíos, curmáns, amigos e veciños.
Pero non veñen ó caso.
O xesto de Patrice era harmonioso, doce, aromático, ondulado e rosa.
Ningún outro había coma el.
Ás veces adquiría tons de prudencia, misterio ou intrepidez.
Non só era único senón tamén diverso.
O seu estilo ía do dórico ó románico, do tornasolado ó áureo, do ecléctico ó cubista:
choutaba da categoría humana á artística con pasmosa facilidade.
Só se lle achaba un defecto, aínda que de por si non o fose:
resultaba tan efémero como as burbullas da auga clara.
Xulio García Rivas, pintor informalista de sona luminosa e lírica, logrou apreixarlle o xesto a Patrice con certa espiritualidade despois de esgotadoras sesións de traballo.
A humidade da cor e o movemento do debuxo amosaban a sutileza e o maino rizo do pétalo, mais non conseguiu materializar a morna cordialidade da pereza nin a fragancia redonda e musical de tan elegante expresión.
Tampouco llo puideron plasmar con acerto no celuloide, nin sequera nas modernas cintas de vídeo, que por moi imitado que llo sacaban sempre había algo que distorsionaba a súa delicadeza de penuxe de pomba.
¡Cantas veces o intentaron cámaras profesionais (incluso Félix Casado) e amigos afeccionados!
Pasaban horas á espreita, filmando nos intres precisos o rostro fermoso e xesticulante da afortunada, mais sempre con resultados negativos.
A súa vida transcorría marabillosamente ben ata que unha vez, nunha inoportuna sesta veranceira, Patrice sufriu un perturbador soño.
Un prestidixitador deixábase engaiolar pola dozura e picardía do seu xesto para logo, inesperada e supetamente, acabar roubándollo.
Patrice espertou sobresaltada e, dende aquela xa non volveu pillar sono de tranquilidade.
O prestidixitador metamorfoseábase no máis incríbel e imprevisto para achegarse a ela con engano (como, por dar uns exemplos, nun home gris e anódino, nun brincador gato siamés, nunha antuca de cor clara e xiro alegre) e logo, por sorpresa, arrebatáballe o xesto e fuxía con el posto a algures ignotos.
Mais Patrice tiña por veces nostalxia do perdido aceno.
Sempre que lle entraba tal sentimento, acudía diante do retrato que lle pintara o artista, a base de manchas expresionistas e grafismo liñal, e tentaba curarse observando a feitura daquela representación.
Non era perfecta, mais a ela abondáballe para o premente e proidoso desexo de alivio.
¿Ti que opinas?
Non sei se che teño falado dunha foto que lle fixen a un pé cando eu empezaba no da fotografía.
Seguro que si.
¡Como non cho ía contar!
Ti ben sabes que eu rara vez, por non dicir nunca, tiro unha foto sen saber por que.
Nin sequera unha instantánea.
Cando a "vexo", que hai que "vela" coa rapidez dun lóstrego, xa boto ó tempo de contas se me interesa ou non, e as razóns nas que me baseo, que han de ser dúas cando menos, que con unha non é suficiente nin para desbotala.
Enfoco e disparo logo, cando é do caso, coa mesma celeridade, que a cámara lévoa decote preparada.
Por iso me resulta do máis estraño que aínda hoxe ignore o que me empurrou a fotografar sen máis aquel pé que tomaba o sol estomballado no areal de Barraña.
Algo presinto, para serche sincero, algo, pero nada sei de certo, lévolle dado ben voltas.
Sen dúbida ningunha, a foto resultou unha das mellores que saquei en toda a miña carreira profesional.
Quedou moi ben de luz, encadre, composición e, sobre todo, de expresión, que mesmo parecía que o pé falaba.
Tal como cho digo, abofé;
non o tomes de coña.
Expúxena nalgunhas das mostras que nos primeiros tempos fixen e, a pesar do grande éxito acadado (era sempre do máis admirada), non lle aparecía xamais comprador.
Eu devecía por desprenderme dela, e mesmo non che esaxero se che aseguro que estaba disposto a regalarlla a quen desexase posuíla;
pero, agora seino ben, as miñas esperanzas eran en van.
"En primeiro lugar, agardo que se atope ben de saúde.
Eu, pola miña parte, vou andando.
"Eu, señor, xa de naipelo me sentía como incómodo dentro do meu pelello, que nin que soubese que non era aquel o meu sitio na vida.
Non me chistaba nada ter que espernexar así como así, e aínda moito menos que mi amo me levase de seguido á boca, e dese en chuchar en min, principalmente na deda gorda, esbabuxándome todo.
Entrábame un algo así desagradábel e non desexaba cousa que afastarme.
"Xa ó comezar a andar, había de ser eu forzosamente decote o que dese o primeiro paso.
Se el esfociñaba, como por veces sucedía, aínda que fose por culpa do outro, o castigo gardábamo a min.
"Como ben puiden, fun aguantando, sufrindo ás caladas, procurando resignarme nas horas de sono, mentres medrabamos.
E todos por un igual, velaí o raro, que ademais de apañar con canta condómena había, o alimento que a min chegaba era de refugallo.
Xamais tiñan en conta o meu superior esforzo e a miña maior actividade, que todo o había de comezar eu, todo, o outro nada facía sen min.
"E se na vida isto lle causa a un sennúmero de trastornos, non digamos no sitio aquel, que me obrigaban a obedecer as ordes ó revés.
"Como é de supor o instinto empuxábame cara ós pedais que gobernaba o outro, e que a min me debían corresponder, polo que había de estar decote pendente para reprimir a tempo o pulo primeiro.
"Resultaba, polo tanto, para min, un labor en exceso pasivo fisicamente, pero dunha grande actividade mental.
Comprenderase, logo, que eu, mentres acubillaba a esperanza de mudar un día de choio, tratase por tódolos medios ó meu alcance de conformarme e resignarme.
"Ó librarme de ter que calzar aquelas botas, agardei con ansia o meu novo destino.
Logo duns días de acougo, non tardei en verme outra volta diante dun embrague, e entón si que xa perdín toda esperanza.
Menos mal que, cada vez máis asiduamente, comecei tamén a disfrutar da compaña duns colegas xeitosos e amábeis.
Iso sempre axuda a ir tirando.
Tiven a sorte de pasear por enlousados, céspedes ou carreiros de terra ben veces canda ó dereito, que era o que máis me tiraba, sen facer de menos ó esquerdo nin cousa parecida.
"Non moito despois, logo de estar un anaco de par deles nun pavimento de mármore, xa fomos dun sitio a outro, sempre xuntos e sen eu ter que embragar, senón indo tranquilamente baixo os asentos e pousados nun chan que troupeleaba de seguido.
Nunca tan ben me sentín.
Pasaba día e noite con eles, paseando por variados sitios novos, todo o día do máis folgado.
Ademais, as mans dela portábanse do melloriño comigo, que me arredaban decote ó primeiro sobexo.
¿Que máis podía pedir?
Pero as cousas boas nunca duran o que deberan.
De contado nos instalamos naquela casa de escaleiras de tantísimos pasos de terrazo.
E, por conseguinte, eu tamén tiven que volver a aquel traballo enfastioso que para nada me ía.
E así estiven, sen outra cousa que resaltar, entre mornas e gozosas aloumiñaduras nocturnas e anoxosos embragues diurnos, o tempo que me levou gastar unhas fundas do pedal.
Non era unha vida moi de envexar, anque para quen coma min coñecera outra ben diferente non debía ter motivos de queixa, como en verdade eu non tiña.
"Ó outro, non sei se por descoido ou que, púxoselle unha unlla mal, a da deda gorda, que acabou por encarnárselle (¡o que eu non me alegrei, meigas fóra!).
Como a cousa empeoraba e lle custaba camiñar, e xa non digamos frear ou acelerar, tivérono que levar ó calista.
De cando en cando debía volver, que lle habían de fedellar nela cada vez que lle medraba.
A min gustábame acompañalo, especialmente cando se andaba de calzado lixeiro ou aberto, que ademais de folgar, podía un ter certo esparexemento, pois sempre iamos camiñando.
"Ó saír do calista, xusto no portal do edificio, levei unha boa sorpresa ó bater con eles de novo, que semellaban agardarnos alí cruzados sobre a plaqueta.
Fomos camiñando á par un bo treito da beirarrúa en obras.
Se andar por alí xa era de por si difícil e anoxoso, xa non digamos cun sobón coma aquel a facerlle a un de seguido as beiras.
Mellorou o chan, pero eu houben de seguir aturándoo;
cruzamos por dúas veces o chapapote da calzada polo paso de peóns.
Ó dobrar unha esquina, chegamos a unha rúa estreita e empinada.
Era descoñecida para min;
comecei a poñerme nervioso.
No alto da costa, metímonos nun portal;
entramos no ascensor, que, por certo, cheiraba a pés que botaba para atrás.
Levounos a un andar e alí metémonos nun apartamento, todo de moqueta vella e luída.
"Mesmo ó chegar xa nos despelotamos todos ó dereito e alí eu me sentín xa sen remedio entre aquel par de pés de nocelo groso e unllas esborrancheadas, goroludos e abondo garfos.
Estivemos dando pasos ó mesmo tempo, a voltas e voltas.
Lento eu, lento o outro, rápido eu, rápido o outro, lento eu de novo.
Moitas veces.
E eu entre eles dous.
E eles a refregarse contra min.
Que sei eu que de veces.
Anque outras xa era lento, rápido, lento, rápido; ou rápido, lento, lento, rápido.
Ou algo parecido.
O caso é que non nos daba acougo.
Cheguei a tal punto de desesperación que non se me ocorreu cousa que facer que me enganaba e pisarlle raudo un garolo a un deles, ó dereito.
Pero de nada me valeu, que, coa mesma, arrolamos pola moqueta, e xa me levaron para alá arriba.
Estaba toda recachada e pasaron pola regaña por veces varias as polpas das miñas dedas antes de que foran engulidas por aqueles labios visguentos.
Logo fixéronme furar e furar, adiante e atrás, adiante, atrás, ata que fartaron.
Eu, que ía facer, deixeime levar ós seus antollos, mentres trataba de tragar o noxo.
Había ben tempo que non sentira tanto.
"Pero a cousa non quedou aquí.
Que tivo unha segunda vez, e unha terceira, á que lle seguiu outra, e a esta outras moitas...
Para min, comezaba o suplicio collendo o ascensor, e o alivio, subindo a escaleira de terrazo.
"Unha vez, os feitucos despedíronnos, coma sempre, achegándose a nós e póndose de puntiñas nas pantuflas (recordo ben que tiñan as dedas ó aire coas unllas recén pintadas).
Alí quediños, ó pe da porta da entrada, agardaron a que nós baixásemos dilingueiros os chanzos.
Ó pouco xa estabamos no ascensor.
Tempo despois, cando regresamos ó alto das escaleiras, atopamos a porta pechada;
xa non abriu por moito que demos en patear nela.
"Como era de esperar, mi amo rematou por axudarse dun bastón.
Conseguiu, dese xeito, dar menos veces co nariz no chan, é certo, pero das que deu aínda se debe acordar hoxe en día delas, que o caxato tamén, de cando en cando, se me puña a xeito para que eu puidese desvialo no intre preciso.
"Santo remedio.
A partir desa, el xa non me usou máis para magreo;
tampouco me facía choiar no embrague.
Pasei unha tempada do melloriño.
Mellor dito, relativamente;
deulle por levarme a unha chea de médicos, que non paraban de auscultarme, palparme, e mirarme con aparellos raros;
e iso, ademais de causarme as conseguintes molestias, desacougábame un tanto, non moito.
Unha vez, nun descoido, craváronme unha agulla e fiquei durmido, pero non cun durmir coma cando un está tempo de máis quedo, non, senón outro durmir máis profundo e intenso.
Ó acordar, nun leito duro e liso, sentinme tan delicado e canso que non me podía mover.
Atopeime moi vendado na parte superior e fun, pouco a pouco, decatándome que me achaba alí eu só, ceibe, independente;
á fin, librárame del.
Non se pode imaxinar a alegría que sentín.
Se non fose polo meu estado, poñeríame a dar choutos ata o teito e sen parar ata ficar derreado.
"Pero nesta vida non hai alegría que moito dure.
Non ben me recuperei unha miga, leváronme de malos modos dun sitio para outro, ata que vin dar onde agora me atopo e dende onde lle escribo.
De sempre tiven que aprender a defenderme por min mesmo, polo que procurei ser sempre bo observador.
Non necesitei esforzarme moito para comprender que aquí tampouco me aprecian.
Isto, por si só, non tería a menor importancia, claro que non, ó menos para min, que vou moi afeito dende cativo.
Pero é que sei que algo traman contra min.
Estou certo, créame;
hai un ambiente raro, misterioso.
Os seus xestos e movementos resultan do máis sospeitoso.
E as súas pisadas.
Sobre todo, as súas pisadas.
Ademais, suceden cousas.
Si.
Incluso tiven algún accidente estraño.
"Estou en perigo.
Debe crerme.
Vostede, se quixer, podería axudarme;
fágao, por favor, non me queda ninguén máis no mundo...
Eu achegueime a el;
non sabía que facer e estendinlle a man, quizais por costume.
El, sen máis, chocoume os cinco con grande afecto.
Sentinme do máis emocionado.
E alí estiven con el un bo anaco.
Como non me comunicaba nada, seguro que porque non nos deixaban sós, despedinme del e funme con mentes de volver axiña por alí.
Por boca do decano souben logo que o separara da perna, nunha delicadísima intervención, o doutor Lorenzo Zúñiga, cirurxián especializado en operacións deste tipo.
Comprobaron que se trataba, en realidade, do embrión do xemelgo que se desenrolara no pé do irmán ata encistar.
Parece que é cousa que se dá con bastante frecuencia, segundo descubriran ultimamente.
Ó día seguinte, volvín visitalo.
Tíñano dentro dunha botella, talmente como se se tratase dun veleiro.
A penas me fixo caso e eu, ó velo tan alicaído, protesteille ó practicante que me acompañaba polo trato que lle estaban a dar.
O practicante respondeume moi seco que o pé apañara unha forte catarreira e meteume présa.
Funme de alí indignado, con mentes de lle ir dar queixas ó decano.
Non estaba naquel momento no despacho, ou non me quixo recibir, non sei;
pero foi unha sorte, que eu, no estado emotivo en que me achaba, era capaz de cometer unha barbaridade.
Onte á noite recibín unha chamada telefónica comunicándome a súa defunción.
Quedei impresionado.
Dirixinme outra volta á Facultade, agora coa intención de velalo un anaco, pero nin mo deixaron ver.
O enterro foi do máis patético que poidas supor.
Eramos tres, ademais do dono, todos cantos formabamos o cortexo fúnebre, cemiterio de Boisaca adiante.
Portaba o cadáver un empregado da funeraria dentro dunha caixa de zapatos precintada con cinta adhesiva.
Cun silencio que mesmo impoñía, remarcado polo renxido dos nosos pasos no cascallo, seguiámolo detrás;
o dono, andando tan campante, anque cunha leve coxeira, que disque lle implantaran unha prótese de silicona e vanadio.
Chegamos diante dun nicho aberto, ó pé do cal agardaba o enterrador, e o da funeraria depositou nel o féretro sen moito tino.
O enterrador taponou logo a sepultura, propiedade, ó parecer, do antigo amo do defunto, mentres os presentes bisbabamos algúns rezos.
_E que é para o carné...
_Ah, entón si que non.
Síntoo.
Eu traballo outro tipo de fotografía.
_Seino, seino...
Todo o que preciso é o clixé, logo xa me amañarei eu con el.
_Perdoa, pero creo que non o entendes.
Non é cuestión de cartos, Secundino.
_Hai outros moitos fotógrafos en Santiago;
calquera deles cha fará encantado.
_Eu quéroa túa.
_Tes boa teima...
_¿Que tal saín...?
_Un pouco serio de máis.
_E o resto, ¿que?
¿Ben...?
_Velaquí as tes;
ti mesmo xulgarás.
_¿E isto...?
_¿Ti cres...?
_Está moi claro.
En todo é importante que haxa un equilibrio, senón...
_Xa...
¿E non mas poderías retocar unha miga?
_Nin quito nin poño;
só sae o que hai.
_Pois... así... non me valen.
Logo de sentado e listo para eu lle dar ó dedo, aínda me interrompeu para, con certo disimulo, peitear e fixar as cellas cos dedos mollados en cuspe.
Isto acabou colmando a miña paciencia e non fixen nada para evitar cabrearme.
Coloqueille a cabeza cara a atrás, puxen a cámara en contrapicado, e encadrei de tal xeito que de ningunha maneira puidese impresionar aquela súa chisma, causa para el, ó parecer, de pesadelo de peso e consideración.
Achegueille ben os soles, a ver se daquela se atrevía a esbagullarse tamén e obrigueino a permanecer quedo, sen moverse o máis mínimo ata que me pareceu, coa desculpa de que a cámara estaba algo fría e húmida, debido ó tempo, e que era necesario agardar a que quencese.
Alí aguantou sen a penas palpebrexar eu que sei que de tempo, que incluso a min se me fixera interminábel;
cando me fartei de velo sufrir a través do visor daquela miña Linhoff, decidinme, á fin, a disparar.
As fotos quedaron descentradas, como era de esperar;
entregueillas, xunto co negativo, dicíndolle que para min estaban rematadamente mal pero que se a el e á policía lle valían, alá se entendesen.
Secundino despediuse tan agradecido que, por pouco, se o deixo, case se prostra diante de min.
É de supoñer que lle serviran, que nunca máis volveu polo estudio, nin telefonou, e as poucas veces que con el me crucei nas rúas, evitou falarme, tapándose co paraugas que decote, inverno e verán, levaba con el e baixo o que se acubillaba en presencia de calquera cámara fotográfica.
A partir diso, seica botara longas tempadas pechado na casa, sen querer ver a ninguén.
Disque pasaba todo o tempo escribindo, cousa que non facía nada mal, cun estilo agresivo e sinuoso.
Anos despois, ó meu regreso de Madrid, entereime, casualmente (non me volvera preocupar del, como ben comprenderás), que publicara un libro.
Un día tiven ocasión de follealo detidamente na biblioteca dun amigo, o profesor Xerardo Pereira Menaut, mentres Pilar, a súa dona, dispuña o mantel e el lle daba o punto de cocción a un lacón con grelos, suculento, por certo, coma ningún outro.
Aquel libro de Secundino López Couto, dunhas trescentas páxinas, titulábase, ben o recordo, O anticlericalismo, antes, agora e sempre. Como descubrilo a tempo, refutalo e combatilo.
Nel reiteraba en varios capítulos que había que desconfiar sempre "a priori" dos fotógrafos.
Eu daquela aínda non expuxera nin publicara na prensa as miñas viñetas de cregos que hai pouco publiquei e expuxen, que senón aínda me había de citar expresamente, vaia se había, e ademais de mirar en contra do goberno, empezaría tamén a mirar en contra miña, como derradeiramente fai, dende hai cousa duns meses, tres ou catro, en que o atopo con frecuencia.
Seguramente agora debe saír por aí moito máis, que o noto algo decidido e arrogante, e cun parche de tiritas na sen, mesmo naquel sitio.
Seica Secundino López Couto viaxou varias veces en secreto a Londres.
E viaxaría.
¿Por que non?
Agora co raio láser fan verdadeiros milagres.
O certo é que xa o vin algunha que outra vez sen paraugas e de traxe gris, como máis fachendoso, sen sotana.
A espera fíxoseme insoportable, aínda que só foron escasos vinte minutos.
Eles paseaban, compraban revistas pornográficas, miraban a hora nerviosos no reloxo da estación, pero non falaban entre eles nin daban mostras de interesarse polos meus movementos.
Calquera Observador Alleo á Movida pensaría que todo aquilo era normal, salvo que se lle fixese ver esa coincidencia: as caras de todos eles, as cabeleiras canosas, o estilo case Policial de fumar e de furgar na orella coa deda mediante series prolongadísimas de sacudidas coma unha vibración de man e antebrazo, a indumentaria cutre a base de cazadoras gastas e pantalóns anchos de tergal, as olladas de Inexplicable Cansazo e as pálpebras color merda.
Cando entrou o tren na estación, eu xa calculara que ían Despezarme pero non sen antes subir comigo e agardar a que o tren se alonxase da cidade.
E subiron todos, como era de supoñer non estaban esperando o tren senón para iso.
¡Claro!
Calquera Observador Alleo á Movida pensaría o mesmo, toda esta xente está aquí porque quere viaxar en tren, están na estación porque non hai maneira máis rápida e segura de conseguir o tren desexado.
¿Recibir familiares ou amigos que chegaban no tren?
¿Aqueles tipos?
Eu non teño nada en contra dos taxistas, incluso trato persoalmente con algún taxista que é bo fulano, pero como dicilo sen ferir susceptibilidades:
se Hitler reparase neles, quizais non se pasaría tanto cos xudeus.
Eu non teño nada persoal en contra dos taxistas, pero eles sempre se portaron fatal comigo.
Collía un taxi para chegar á estación, tiña moita présa, ía perder o tren.
E o taxista non aceleraba, facía que aceleraba o fillo de puta, pero nunca por riba dos 50 km/h.
Se un paso cebra, detíñase anque non houbese ninguén tentando cruzar.
O seu Cínico Civismo.
Nas curvas pouco lle faltaba para meter a marcha atrás.
E o taxímetro cunha taquicardia insoportable, a 120 por minuto.
Iso pasábame centos de veces e nunca daba chegado a tempo de pillar o tren.
O taxista, para acabar de matala, incluso pretendía entablar conversa sobre calquera polémica local.
O seu Cínico Proselitismo Reaccionario.
Ou púñase a babexar porcalladas sobre as mulleres que transitaban polas beirarrúas.
O seu Cínico Compadreo Machista.
Collía atallos que resultaban circunvalacións absurdas, e co pretexto de evitar o tráfico saía da cidade en dirección contraria á estación.
E todo neste plan.
Ademais, xa se sabe, os taxistas sempre foron vocacionalmente confidentes potenciais ou en activo.
Estaba case durmido e non era eu quen apestaba a tabaco.
Un gicho que non vira antes, pero que parecía ser un deles, con botíns desamalloados, pantalón chándal e un anorac de pluma inchadísimo, en realidade non respondía ó prototipo do Radiotaxista nin ó dos obreiros regulados.
El, ben non viu que abría os ollos, púxose a contarme que viña de Exipto e que toda a súa vida se adicara a viaxar e de seguido iniciou un relatorio interminable sobre as rarezas dos países que coñecera, costumes da xente en moi diversas partes do globo e problemas cos avións e coa moeda e coa prostitución nos países subdesenvolvidos, e falaba das cidades como se fosen barrios da súa cidade natal e daba unha imaxe cosmopolita e de cidadán do mundo e de ser un tipo moi averiguado, el non perdía o tempo coas aparencias _non levaba calcetíns pero fumaba un tabaco rarísimo comprado en Exipto_, e dixo moitos nomes impronunciables que el pronunciaba de maneira sospeitosa e faloume da súa familia e de como fixera fortuna partindo da nada e dicía que nunca se preocupara polo diñeiro nin pensaba xamais no poder e poñéndose filosófico dicía que isto, referíndose á existencia humana, era un exercicio vital sen importancia e por iso había que saber andar polo mundo unicamente co posto e falou tamén de moitas mulleres coas que tivo trato e que eran a yemení, a xaponesa, a húngara, a beirutí, a de Madagascar, a libia, a de Taiwán, e así ata percorrer todo o planeta por mulleres e países, e contou tamén das maneiras que tiñan para o sexo e o seu comercio e precisoume cales lle gustaran e cales non, pese a que eu non paraba de bocexar esaxeradamente.
Cando rematou despuntaba o día.
Asomeime á fiestra, non pegara ollo en toda a noite, así que cando os vin tardei en percatarme de que eran eles.
A estrada seguía en paralela constante as vías do tren e ducias de Radiotaxis avanzaban á nosa mesma velocidade.
Eu sen durmir, xa non tiña folgos nin para preocuparme.
Cando me volvín, o viaxeiro cosmopolita xa desaparecera, pero a Maleta problemática estaba aínda ós meus pés.
Collina e mostreilla ós Radiolobos axitándoa coas dúas mans por fóra da fiestra.
O primeiro disparo entrou na Maleta sen atravesala.
Co impacto e o susto boteime-caín ó chan, quero dicir ó piso do tren, non tiña pensado deixarme matar ás primeiras de cambio.
Seguiron varios disparos e ráfagas que foron incrustarse nas paredes interiores do tren, sobre a miña cabeza, algúns aburacaron case limpamente os cristais das fiestras.
Estanse pasando, os nenos pelexan, berran, písanme, son eles os que arman todo ese barullo que entrara no meu soño transformado:
unha bombona de campin gas e trato de fritir ovos con touciño, nenos que xogan á pelota saltan sobre min, atropélanme, envorcan o fornelo e a tixola, a queimadura na perna dóeme coma unha patada con zapato de sola, pero non, estou queimado de verdade.
Abro os ollos.
O pantalón buraco bordes negros fumegantes cheira a xofre.
Soan impactos.
Incorpórome e vexo os taxis, disparan con escopetas bólas que se incrustan por todas partes e arden sen lume.
Pero pégase á pel, onde pos a man, onde pisas, empeza iso a comerte con calor e sen arder.
Pero non é xofre.
¡A Vella non está!
No seu lugar unha bóla negra do tamaño dunha cabeza derrétese ardendo sen chama.
Teño a impresión de que sobran nenos.
Hai máis nenos ca antes, en varios compartimentos só hai nenos empoleirados nos porta-paquetes, nos ocos sobre o corredor, descólganse, caen e saen correndo;
eles non se queiman con "iso", pura casualidade.
Percorro o tren, xa non queda ningún adulto.
Deberon baixar para manifestarse antes do mediodía.
Xa son as seis da tarde e empeza a escurecer lentamente, pura casualidade.
Os taxistas non parecen deterse nunca, nin para repostar gasóleo.
Avanzo cara á máquina.
A porta da cabina está pechada, pura casualidade.
Non hai Forma Humana de abrila, pero debe haber alguén dentro guiándonos.
Non se me ocorre nada que poida facer agás esperar ó final do traxecto, ou matar a fame negra que sinto a base de neno cru.
Calquera Observador Alleo á Movida pensaría que son un pobre mestre irresponsable, completamente drogado e víctima de alucinacións, mentres todos estes nenos que saíron de excursión, ó meu cargo, destrozan o tren que dalgunha maneira pagamos todos.
De paso que subía a por unha de espárragos, se é que aínda quedaban, díxolle que baixase tamén unha de melocotóns, que si estaba convencida de que tiña que haber varias latas de melocotóns en xarope.
O rapaz saíu do ascensor no sexto andar, subiu dous curtos tramos de escaleiras, parouse un instante a botar unha ollada sobre os edificios do barrio, casas unifamiliares, os campos que coñecía, máis lonxe rúas coches fábricas, máis lonxe o bosque de piñeiros na ladeira do monte, o ceo.
Sempre que subía ó trasteiro parábase naquela ventá, no descanso entre os dous tramos de escaleiras.
Logo subiu un último tramo de cinco chanzos e abriu a porta metálica de acceso ó corredor dos trasteiros, cheo de portas de madeira, portas numeradas e que non teñen tirador onde botar a man, cousas da cutrería dos constructores.
Metes a chave grande da porta e facendo forza despois de xirala un par de veces, empuxas a porta cara adentro, e por algunha razón física elemental a porta sempre se resiste, para logo abrirse de golpe abaneando vibrante:
así de incómodo é abrir unha destas portas lixeiras sen tirador que os constructores, sempre atentos ás necesidades do vecindario, instalan nos trasteiros.
O pai non tiña medo, por suposto, coma o fillo pequeno, de estar só en silencio naquel corredor poirento.
Abriu a porta do trasteiro, e ó facelo advertiu que algo metálico caía ó chan.
Sen dúbida era a outra chave que estaba posta por dentro, pero como o pai xa tiña un bo cabreo non se detivo a examinar a pechadura, e cando abriu a porta e case pisou a outra chave, tampouco lle prestou demasiada atención, porque o que lle ocupaba a cabeza era o feito de que o seu fillo maior non quedara despistado folleando libros vellos, o seu fillo maior, era evidente, non se encontraba alí.
A porta da despensa estaba aberta, el non se parou a comprobar se quedaban espárragos, pero o certo é que alí había unha lata de espárragos, varias de melocotóns, varias de piña, varias de sardiñas en aceite, bonito, mexillóns.
Pero el non reparou nestas existencias que demostraban o bo facer da súa muller en materia de aprovisionamento.
O que si lle causou unha estrañeza que nos días sucesivos había recordar, foi o feito de que naquel trasteiro non houbese a presumible desorde, non se vían arañeiras nin pó sobre ningún obxecto, estaba todo limpo e relucente, exactamente igual que nunha casa onde vive unha familia e se limpa con escrúpulo cada día.
Pero naquel momento non se parou a explicar semellante grao de limpeza, senón que cada vez máis enfadado, e quizais xa cun chisco de preocupación, tentou imaxinar en que parvadas estaría o seu fillo perdendo o tempo.
Pechou o trasteiro, agora si recolleu antes de saír a chave que o seu fillo empregara para entrar e mentres baixaba no ascensor, entón si, mentres baixaba dende o sexto ata o segundo, á súa casa, entón si que a cabeza lle serviu en bandexa un enigma verdadeiramente incómodo.
Se a chave que acababa de recoller do chan caera cando el abriu, se aquela era a chave coa que o seu fillo entrara no trasteiro, ¿como era posible que estivese posta por dentro, a porta pechada e o rapaz... o rapaz onde?
Cando o pai regresou do faiado aquel mediodía e lle dixo á muller o que acababa de comprobar, a porta do trasteiro pecha, a chave por dentro e o rapaz por ningures, a nai pensou que non se trataba de que o fillo decidise baixar á rúa por algunha tontería, porque ós seus quince anos (case dezaseis) xa non era un neno como para esquecer un recado e despistarse polo barrio con trasnadas mentres a comida estaba esperando, iso non encaixaba, sabíao a nai, na forma de ser do seu primoxénito.
Por outra parte, á nai non lle fixo gracia ningunha o feito de que a chave estivese por dentro da porta.
Pese a isto, o pai, procurando non alarmarse, díxolle que seguise comendo, que el baixaba a ver se o rapaz andaba por alí preto do edificio, nalgún bar do barrio, no parque, entretido con algún amigo tan irresponsable coma el, e saíu a buscalo.
A nai non foi capaz de comer, pero disimulou diante dos pequenos, e deulles o postre e mandounos ó colexio e díxolles que estivesen tranquilos polo seu irmán e mesmo finxiu máis enfado que outra cousa, en absoluto alarma, iso por suposto.
Un ano despois, por abril ou maio, xa sabedes que non consigo recordar cando finaliza o segundo trimestre, a familia normal xa non o era tanto.
Mal aprenderan a vivir coa inexplicable ausencia daquel rapaz moreno de ollos negros pelo moi abundante, o seu fillo e irmán que agora debería ter dezaseis anos (case dezasete), ó que preferían por suposto imaxinar vivo nalgunha parte, e do que, non podía ser doutra forma, conservaban coma nun acto relixioso cada prenda e pertenza.
Volvían ser as dúas da tarde, vaia, ou dúas menos cuarto.
A nai facendo a comida, ese movemento na cociña, os fogóns acesos, potas, tixolas, fume, o ruído exasperante do extractor combinado coa voz ferinte dicir continuo modulación afectada timbre insoportable dun locutor emisora local, propaganda de comercios que a nai leva escoitando toda a vida, en fin, ese ambiente na cociña.
Os dous fillos máis novos, unha nena de oito ou nove anos e un rapazolo de doce ou trece, aínda non chegaron do colexio.
Quen acaba de chamar á porta é un rapaz moreno pelo moi negro abundante ollos negros, quince anos, tivo hepatite ós oito, non importa o nome, polo menos de momento non será necesario dicir ningún nome, que trae na man unha lata de espárragos e outra de melocotóns en xarope.
É martes, o tipo sabe perfectamente que é martes dezanove porque hoxe é para el o día cabrón, do que xa sentiu no momento de saír co permiso que había converterse no seu día máis cabrón, pero de non ser por esa causa nin se preocuparía de saber en que día do mes vive, porque nunca necesitou sabelo, e algunhas veces nin levaba conta dos meses e incluso os anos chegaban a bailarlle na cabeza para adiante e para atrás.
Así que é martes dezanove e pese a non levar reloxo sabe que son as dez (da mañá), poucos minutos máis tarde das dez, porque eran menos vinte cando tomou o último café co seu cuñado na cafetería da praza de España e logo estiveron discutindo, porque o seu cuñado tiña encargo de levalo ata a mesma porta da prisión, anque realmente a seu cuñado tráella frouxa o que el faga da súa vida porque pensa que é, que sempre foi e será un caso perdido, pero non tiña ganas de aturar despois as broncas de Loli, a súa irmá, a muller do seu cuñado, que tamén pensaba o mesmo e non o dicía, ou dicíao pero sen lle pechar as portas a unha posible rexeneración.
Pero foi nese momento, ó ver as paredes exteriores da cadea, cando se lle puxo a dozura fervente no estómago e non era o noxo da resaca nin o ter fumado moito, senón a cara de lambalcuza do Perla, e o trancazo dos pasadores pola noite cando veñen pechar e logo o ferro do pasador, o pau do te que forma o pecho, cae martelando na porta metálica, esa secuencia de ruídos exacta e ben gravada na memoria, que lle facía subir a náusea deica a gorxa;
era o uniforme dos boqueras e a maneira de se pasear e de collerte polos pelos e de che estampar a cara contra a porta e de arrearche patadas e de te empuxar polas escaleiras e de cachearte e de mofarse de ti preguntando que será iso que cae ó chan de entre as sabas que levas na bolsa despois do vis a vis, e divírtense á túa conta e trátante coma un can porque te odian e porque saben que eles si están condenados a pasar toda a vida alí dentro porque non serven para outra cousa e cando por fin che dan a bóla non o soportan e cómeos o demo e teñen que soltarche iso de que tarde ou cedo xa volverás.
Xa volverás.
Así que prefire non seguir pensando cantas cousas son as que lle sobran para sentir esa dozura chunga que lle medra na gorxa e o fai desviarse e abandonar a avenida e buscar o alto por diante dos edificios en construcción dese barrio novo que hai catro anos non existía, e subir polos cachotes ata dar visto enteiramente os edificios da cadea por última vez pero non a derradeira quizais sen dúbida fodidamente seguro que non.
Saben que frecuento consultas privadas e tamén a Seguridade Social, pero nunca psiquiatras ou psicólogos.
Cren que non me sucede nada grave, que o fago só para matar a neura;
iso pode ser certo en gran medida, pero así non haberá enfermidade seria que me colla desprevido.
Vou moito ó cine cando a miña disposición mental é boa, cando me sinto aberto a experiencias imprevisibles:
nunca se sabe que clase de película vai resultar a que anuncian ou critican favorablemente os entendidos.
Non collo autobuses e viaxo pouco en tren, pero se vou de vacacións a unha gran cidade, adoito usar o metro con economía nos desprazamentos gracias a un forte instinto de orientación que unicamente eu posúo de entre todos os meus parentes;
destácome pola rápida composición de lugar.
Non transito polos barrios de putas, porque aínda sen pretendelo un pode verse envolto nunha liorta dura con navallas ou pistolas;
o mundo da prostitución e o da droga van máis parellos ca nunca, e iso provoca máis riscos dos que parece, se engadimos as tendencias criminais de toda esa caterva humana emporcallada na depravación e na dexeneradez.
Con Gloria, mentres fomos capaces de estar xuntos, que non direi en convivencia, porque foi precisamente dende que intentamos convivir cando se fixo todo máis difícil para os dous, estar xuntos e non estalo, odiarnos polas cousas pequenas, pola propia historia da nosa relación; era iso continuamente, unha volta ó pasado que non servía para docificar o que estabamos vivindo, senón para cargalo de máis xenreira e rancor mutuo.
Non perdoarse por moito que revisaramos series enteiras de agresións e teimas insuperables.
Con Gloria... non sei que pasaba.
Tiña costume de mandarme baixar a voz, e non podía soportalo, berraba aínda máis, facíame vulnerable, irracional.
Con ela sempre me esforcei por ser lóxico, pero ocultábame cousas, mentíame polo simple pracer de sentirse superior a min.
É certo, que a mentira debilita ó contrario.
Digo ben, daquela xa nos tratabamos como contrarios.
E ningún sairía vencedor, soamente un resultado lamentable de anos perdidos, de momentos que mellor fariamos en borrar para sempre da memoria.
Cousas ditas con baixeza, aínda que fose impulsiva e involuntaria, convertéranse na linguaxe habitual, como sucede cos matrimonios vellos que acadan xuntos un final frustrado e sen remedio, coa vida en desfeita, proxectando cada un no outro a desgracia propia.
Pero eramos aínda moi novos, e alguén tiña que destruír aquel programa, distanciarse de todo o suficiente para ver con claridade.
Cando tomei a decisión de irme, as neuras foron desaparecendo;
saber que cada noite non habería sensación de noxo, que o seu corpo, que a súa respiración non estaría alí para acusarme, iso abondaba para permitirme un sono profundo e renovador.
Era eu só, pleno, auténtico para cada miseria, sen acomodacións forzadas, sen ter que contemplar o ritmo externo de Gloria, con liberdade absoluta para dispoñer do meu tempo e do meu corpo sen que iso causara reproches nin sentencias pola calada.
Por fin o repouso e a calma, por fin o verdadeiro espacio persoal e a inocencia dun xesto contra o baleiro.
Durante algún tempo continuei xogando a reclamar atención polo método infantil de negarme a camiñar cos demais.
Pero todo seguía o seu curso sen min.
Como persistía en ocultar a existencia do teléfono, o seu timbre xamais soaba, non sendo que alguén marcase o meu número erroneamente.
Tiven tentacións de neurótico urbano como a de marcar un número calquera, agardar que preguntasen quen era e propoñerlle á persoa descoñecida unha cita a cegas, para ter a oportunidade quizais milagrosa de atopar cada un no outro o que necesitaba, unha nova amizade como pequena victoria contra a soidade e o illamento imposto polo medio hostil da multitude aglomerada e anónima.
Non o fixen.
Noutra ocasión lin, no taboleiro de anuncios dun pub, unha nota onde se solicitaba persoa disposta a compartir piso e asinaba Gloria.
Sabía, polo número de teléfono, que non era a miña Gloria, pero tiven a tentación de xogar ás casualidades, tal vez aquela Gloria fose a muller conveniente.
Chamei e mostreime interesado en compartir o piso, ela tiña unha voz moi prometedora, deume o enderezo e citámonos.
Cando chegou a hora, non fun capaz de acudir, nin sequera volvín chamala para dicirlle que non me agardase.
Descubrín así que tiña medo de admitir unha patoloxía de solitario irrecuperable.
Quería que sucedese algo, que aparecese a persoa adecuada, pero por canles fortuítas e naturais.
O interfono tamén era unha mínima fonte de sorpresas e por el chegaron en contadas ocasións voces familiares, eran visitas de cumprido que me producían a sensación de enfermo terminal:
estaban uns minutos comigo, tomaban un café, facían as preguntas de rigor e tiñan como nos hospitais o maior coidado de non pronunciar a palabra tabú, que neste caso era Gloria.
Eles seguramente víana e estaban máis ó tanto da súa vida ca min, pero eu reprimíame con orgullo e non lles preguntaba nunca por ela.
Despois marchaban e eu quedaba convencido de que sería mellor evitar incluso esa forma de contacto.
Pero se o interfono volvía soar, púñame contento cando a voz era dun amigo e non a de calquera buzoneador de propaganda.
Chegou un inverno seco e frío que me favorecía nos longos paseos de media tarde.
Coma un vello parábame diante dos edificios en construcción, entraba nos comercios a probar roupa inda que non tivese cartos nin intención de comprala, gastaba horas nas librerías folleando libros dos que lía varias páxinas para cerciorarme do seu interese, metíame nos cines sen fixarme nas carteleiras e quedaba a durmir ata que o acomodador viña avisarme do remate da función, visitaba exposicións de pintura fotografía escultura, ía a todas as conferencias das que me enteiraba pola prensa, percorría as rúas céntricas comendo palomitas ou pasteis, detíñame a pensar no medio da beirarrúa e a xente tropezaba comigo e os mendigos pedíanme cartos varias veces na mesma tarde, ata que me recoñecían e quedaban mirándome como se descubrisen que eu ben podería ser un deles pero sen conciencia de clase vagabunda.
Sabía, pola información recollida, que o prazo de matrícula para os novos cursos remataba o día oito de xaneiro.
Deixei pasar o nadal.
Estiven fóra da cidade para evitar a celebración das festas coa familia e as amizades.
Prefería non sentirme convidado por cortesía nalgunhas casas, nin quería tampouco ter noticias de Gloria por ese motivo;
ela era especialmente coidadosa coas cerimonias festivas, incluíndo santos e cumpreanos, investía tempo e diñeiro na compra de regalos e a min facíame sentir inautenticidade corresponder por obriga, como se certo grao de hipocrisía invalidase un xesto de afecto aparente.
De todos xeitos, nin antes nin despois da miña estancia en Madrid tiven noticias súas, cousa que, pese á miña vontade fuxitiva, creo que desexaba.
En Madrid dediqueime a ver exposicións, coherente coas teimas voyeuristas dos últimos meses.
Vin as películas que chegarían a Galicia semanas despois e pasei o fin de ano na habitación do hotel, cunhas cantas botellas de viño e un bo libro: o Ars amandi de Ovidio.
Ás oito menos cuarto, cuns poucos nervios que non tiñan orixe clara, presenteime na Escola.
A recepcionista conduciume a unha sala na que xa se atopaban outros homes agardando.
Estaban sentados polos pupitres unipraza que me fixeron lembrar a época do bacharelato.
Saudámonos.
Senteime atrás de todo, onde me pareceu que controlaría mellor a situación.
Mantiñamos un silencio embarazoso, tipo sala de espera en consulta médica.
Pensei que a eles había custarlles tanto como a min estar alí, polo simple feito de que iso implicaba ser deficientes, inferiores á gran maioría de persoas que se senten capaces de establecer relacións normais sen pasar ningunha aprendizaxe.
Seguiron entrando máis homes.
Ás oito pasadas contei catorce.
Foi asombroso e mesmo gratificante comprobar que no inicio dun curso tan sui géneris acudía un número de persoas que multiplicado por catro, horarios a escoller ó longo do día, resultaba un total aproximado de medio centenar.
Para unha cidade que non supera os trescentos mil habitantes o negocio prometía.
_Boas noites.
O meu nome é Anselmo.
Teño na carteira as vosas fichas, pero de momento ignoro as causas particulares que vos traen aquí.
Ó longo dos próximos días irémonos coñecendo mellor.
Espero que a xustificable incomodidade que agora sentides tamén vaia desaparecendo co tempo.
_Fixo unha pausa.
Recibiriamos clase tres días á semana, luns, mércores e venres.
Así que tiven, nas corenta e oito horas que separaban a segunda clase da primeira, tempo suficiente para reflexionar, fóra da impresión momentánea, sobre a Escola de Seducción.
Lembrei unha película de Woody Allen, que na súa peculiar clave humorística manexaba o contraste de imaxe entre o Bogart de Casablanca e o protagonista, interpretado por el mesmo, un simple home normal e con escasos atributos físicos, que, abandonado pola muller, empéñase en superar a crise intentando ligar a toda costa.
Pensei que tamén eu faría o ridículo se pretendía resolver a miña soidade a base de falsas renovacións.
Que un obtén da vida en cada momento o que a súa traxectoria persoal determina, e que as evolucións forzadas seguindo un programa, por moi ben elaborado que sexa, non alteran a realidade interior propia e por conseguinte tampouco fai posible que os demais acepten o engano como estímulo para aproximarse a un.
Quizais o meu estado de ánimo era tan baixo como antes porque aínda non recibira unha inxección de moral suficiente;
unha introducción ó curso como a primeira clase non tiña por que dar moito máis de si.
Pola noite saín ó balcón, era xa moi tarde, quedara vendo unha película de última hora;
catro homes repartidos en dous camións cargados con nitroglicerina, teñen que levalos deica un centro de explotación petrolífera no que se declarou un incendio.
Os explosivos servirán para afogar o lume, pero os camións carecen de amortiguación especial e no traxecto, difícil e montañoso, despois de superar grandes atrancos, morren tres dos conductores.
O último, xa de volta, despénase por un barranco, víctima do cansazo e a confianza excesiva.
A película debeu influírme, ou a tensión proviña do acumulado en moitos días e a iso engadiuse o insomnio.
Asomeime agarrado á baranda e fixei a mirada no pavimento da rúa, uns dez metros máis abaixo.
Sería estúpido facelo con tan pouca altura, pensei.
Polo menos disfrutar de trece ou catorce pisos.
Pasou un coche moi lento.
Logo a avenida quedou solitaria dun extremo a outro;
ata onde alcanzaba coa ollada só as luces nocturnas, coches aparcados, frialdade no aire.
O xordo balbor do silencio urbano e nada ó que aferrarse.
Na Escola, durante uns minutos, a sensación de estar facendo algo prohibido.
Anselmo tiña cara de home sen conflictos, era de constitución sólida e quizais practicase varios deportes.
A súa maneira de falar e moverse infundía seguridade, anque iso non lle valese a ninguén máis que a el.
Empezou por darnos instruccións prácticas para unha activación inmediata.
_Estiven examinando os datos que me destes.
É moi sintomático que de catorce que sodes soamente un faga deporte con asiduidade.
E logo, salvo unha clase de inglés, ninguén máis realiza actividades alleas ó seu traballo.
É imprescindible que canto antes tomedes a decisión de ocupar o voso tempo libre no que sexa.
Escollede calquera cousa que vos guste, xa sei que moitas delas excederán os límites do posible a nivel económico, pero tedes que buscar algo que facilite a cotío un trato amistoso con novas persoas.
Hai que evitar o anquilosamento, iso é fundamental.
"É posible que a súa ansiedade lle impida rematar os días.
Cando chega a noite el sente que aquilo non funciona, que non soporta a idea de ir para a cama así, sen máis.
Porque debería ter sucedido algo que non sucedeu aínda.
Iso todos os días.
E tentará estirar o tempo, buscará non sabe o que nos lugares menos recomendables, que só lle valerán para acentuar a condición marxinal.
Nos tugurios nocturnos será un eterno mirón.
Incapaz de sorrir, de ser agradable entre descoñecidos, alleo por completo á modernidade estética da xuventude acéfala, ó consumismo, á tensión artificial do barullo, á droga, ó sexo de plástico irrealizable.
"Ese tipo de home será presa fácil das enfermidades psicosomáticas, a soidade faralle propostas de morte anticipada.
Teme morrer no presente porque en realidade vive un presente inanimado, porque prefire acabar e pronto chegarán formas neuróticas, aínda que imaxinadas, de agresión contra os demais.
Durante unha tempada tal vez desprace un odio sen destinatario real contra calquera persoa, ou contra todos, principalmente os máis próximos.
A eles fainos corresponsables da súa frustración.
Será consciente destes impulsos irracionais, autocensurarase e a idea absolutoria do suicidio entrará a formar parte, nun lugar principal, do seu caos interior.
Probablemente nas fases de euforia que conviven coa angustia, empezará a beber, será un candidato perfecto ó alcoholismo.
"Ben, ata aquí un cadro rápido que supoño recoñeceredes parcialmente en cada un de vós.
Estou convencido de que é así, porque hai por aí uns oito anos esta era a miña vida.
Cando Anselmo dixo isto, o que semellaba unha descripción teórica exposta con frialdade profesoral, adquiriu un significado pleno, volveuse auténtica.
Se era certo que el pasara por todo aquilo e fora quen de superalo, tamén eu, tamén nós tiñamos unha saída.
Decidinme a facer unha pregunta.
Levantei a man.
Os outros calaban, Anselmo mirábame, eu asentín pero non quedei convencido.
Era coherente, demasiado coherente para ser así de sinxelo.
A clase continuou con preguntas que Anselmo fixo, a todas luces como parte dun programa tendente a romper o xelo e tamén acostumarnos a falar abertamente de asuntos escabrosos.
A Escola de Seducción non deu resultado para min.
Era unha boa idea, pero supúñase que debía provocar cambios favorables a medio prazo.
En poucas semanas acumuláronse acontecementos que empeoraron a miña situación e iso non estaba no programa de Anselmo;
intentou recuperarme pero todo parecía dispoñerse en contra.
Confesoume que a súa vida collera un rumbo máis interesante.
Vivía cun home ó que coñecera xa antes da nosa separación.
Iso doeume, sentín desexos de interromper a conversa bruscamente, de non volver a vela nunca máis, de borrar para sempre o pasado común.
Despedímonos con frialdade mal encuberta.
Estiven camiñando o resto da tarde sen querer asumir o feito de que Gloria se fora definitivamente, que a miña insistencia non tiña ningún soporte real.
Non só non me quería a min, quería a outro, era feliz con el, polo menos iso parecía certo agora.
Nese momento coñecín a unha muller, era maior ca min catro ou cinco anos.
Fisicamente non era para perder o alento, quizais un pouco gorda.
Pero tiña unha cultura aceptable, preocupábase por estar ó tanto das cousas, e a súa compaña facíame sentir mellor.
Durou algunhas semanas.
Sexualmente a historia funcionaba, pero eu non estaba, por dicilo dalgún xeito, namorado dela e díxenllo.
Colleuno con resignación, creo que esperaba unha continuidade en vista do meu desamparo.
Un día conteille o da Escola.
Procurei facelo de maneira que o interpretase como o que era, un intento racional de saír adiante.
Non houbo diálogo a partir dese momento, díxome que era un fillo de puta, que a estaba usando como coello de Indias, que era un pervertido, e foise.
Nos días seguintes a ese tropezo chameina por teléfono.
Tan pronto como escoitaba a miña voz colgaba.
Despois díxome que se non deixaba de molestala veríase obrigada a chamar á policía.
Estaba convencida de que eu era un maníaco ou algo peor.
Iso acabou por decidirme no abandono da Escola.
Anselmo esforzouse por demostrarme na clase, ante os demais, en parte para defender o seu negocio, que aquilo fora producto da miña precipitación, que el xa nos advertira dese risco, que a unha muller había que darlle máis tempo e só cando a relación chegase a un punto consolidado, confesarlle a nosa asistencia á Escola, e logo, se procedía, abandonar o curso.
Cando eu deixei a Escola, só quedaban nove persoas;
creo que Anselmo xa debía contar con iso dende o comezo.
Ás dúas da mañá Xabier insistiu en marchar con Silvia.
Non fixeron ningunha alusión a que os acompañase, dixen que me deitaría, que ó día seguinte, un domingo, tiña moito que facer.
Non deberon tragalo pero dáballes igual.
Silvia non mencionou nada sobre recoller as súas cousas, e interpretei que quizais volvería máis tarde.
"¿Queres levar unhas chaves?", pregunteille.
"Non, dixo, mañá virei cedo."
Silvia era desas persoas que nunca aparentan ter unha razón para estar cabreadas ou tristes ou deprimidas.
Un físico de boa base constitucional;
a súa pel, que é signo externo dos desarranxos do corpo, daba a sensación de non ter acusado excesos, malia que a súa forma de vida acabaría comigo en quince días.
Tiña a capacidade absoluta de vivir no aire, sen botar cables a terra;
confiaba na xente máis do que eu entendía xuizoso e libre de risco, pero sobre todo confiaba na propia independencia.
Non parecía concederlle a ninguén ataduras serias, en calquera momento podía cambiar de idea e borrar o escenario presente para substituílo por outro, pero sen inquedanza visible.
Non sufría de incertezas, agás unha decisión concreta de pouca importancia, como escoller entre a praia ou quedar na terraza dun café lendo o xornal e falando co primeiro descoñecido.
Que vivise na miña casa, co paso dos días, resultou non molestarme.
Tiña un estar lixeiro e suave, de maneira que moitas veces nin era consciente da diferencia entre sentila na casa ou estar só, non interfería nas miñas decisións cotiás.
Propúñame saír, pero aceptaba unha negativa ou calquera proposta distinta, non insistía.
Iso acelerou o noso achegamento en pouco tempo, acoplabamos ben.
Xabier deixou de ser para min un estorbo.
Seguíanse vendo, eu sabía que mantiñan a historia de cama, pero non padecía por iso.
Non puido continuar, esmendrellábase de risa.
Calei un momento ata que se calmou.
_Eeeh, non.
¿Anselmo?
Non, ¿por que?
_Pareceume que si...
_Home, non sei _disimulou_, así de primeiras, non creo que coñeza a ningún Anselmo.
_Finxía ben, a cara non a delataba, pero a coincidencia de terme a man collida facilitoume a certeza de que estaba mentindo.
_Dicíache que o profesor pretendía, xa nas primeiras clases, que nos fosemos acostumando a tratar os temas persoais sen timidez, e para iso pediunos que lle relatasemos por escrito o pasado de cada un en relación coas mulleres.
Tiven o primeiro atranco.
Deille moitas voltas e ó final comprendín que non podía facelo, porque debería incluír a máis importante das relacións, que aínda estaba fresca e ocasionándome problemas.
Despois non só tería que facelo por escrito, reflexionar sobre a miña intimidade, senón tamén alí, na clase, falar en directo das experiencias, participar nos debates que Anselmo provocaría.
Estiven acudindo case como espectador á marxe durante algunhas semanas, vin películas tomadas con cámara oculta onde se mostraba o comportamento de homes e mulleres nas discotecas e lugares públicos.
Todo o que Anselmo nos ofrecía xa fora observado e considerado por min.
Finalmente comprendín que era inútil e deixeino.
_¿Cando sucedeu iso?
_Haberá dous meses que perdín o contacto coa Escola, seguíronme enviando cartas por un tempo e logo desistiron.
Estivemos falando das cousas do amor e o sexo como bos amigos, e despois ela foise deitar.
Eu quedei na sala, bebendo güisqui e barrenando en miles cousas.
Deille unhas cantas voltas ó detalle de que Silvia puidese coñecer a Anselmo, pero iso non encaixaba co feito de que ó mencionar a Escola non fixese preguntas nin se interesase polas persoas que a dirixían, agás que o seu trato con Anselmo viñese de moito antes, cando el non estaba metido aínda nese negocio.
Pero, se o coñecía, ¿por que ocultalo?
Así e todo, podía tratarse de calquera outro Anselmo.
Pensei que quizais non se atrevese a preguntar o bastante para confirmalo porque o simple feito de escoitar o seu nome lle producise un rechazo insuperable, ou algo máis forte, por exemplo medo.
Iso era o que calquera deduciría se recibise na man o apertón impulsivo que ela me deu a penas pronunciei o nome.
Pero Anselmo non tiña pinta de lle infundir rechazo nin temor a ninguén.
Estaba patinando no razoamento, e optei por deixalo.
Sen présa pero sen pausa, rematei a botella de güisqui.
Cando marcharon, quedei nun estado lamentable, incapaz de mover un triste músculo durante case un par de horas, espertando e volvendo a caer nun sono en absoluto reparador, o tráfico, a dor de cabeza, a dor de corpo, a resaca, o mareo, a debilidade.
Conseguín chegar deica a bañeira, abrir a billa de auga quente e poñerme a remollo durante boa parte da tarde.
Unha vez restablecido, afeitado, comido e xa con capacidade para procesar información, chamei a Fornos.
Antes de abrir a boca xa me chamou animal e non sei cantas cousas máis.
Deixei que se puxese en órbita e aguantei o rapapolvo.
De paso enteireime de cal fora a hipótese que explicaba a malleira de Xabier.
A miña querida Silvia, a adorable Silvia, a perfecta Silvia, a progre Silvia, a enrollada Silvia, a equilibradísima Silvia, non entendo con que finalidade, contáralle a Xabier, a Fornos e naquel momento supuxen que xa a medio país, que eu tentara forzala pola noite, estando a pobre dela indefensa, durmida e eu borracho.
A película estaba moi ben montada.
Conseguira rechazarme gracias a que eu case non me tiña en pé, pecharse por dentro na habitación e agardar a que me durmise para chamar a Xabier, que por suposto acudiu na súa axuda rapidamente.
Por ese motivo recollera as súas cousas e abandonara a miña casa, por ese motivo Xabier estaba empeñado a mediodía en contarme as costelas.
Como quedei tan sorprendido que non souben que dicir, citei a Fornos na miña casa para aquela mesma noite.
Mentres el non chegou estiven tentando recordar o que pasara.
Efectivamente bebín demasiado, mesmo ata perder o control do que fixera nas últimas horas antes de quedar durmido.
¿Pero entrara na habitación de Silvia estando ela xa durmida?
¿Intentara facer algo naquel estado?
¿Repuxérase ela e eu insistira?
¿Pelexaramos sobre a cama, ela espida e eu fóra de control?
¿Botárame da habitación a golpes e pechárase con chave?
¿E todo iso, sen que eu recordase nada, nada en absoluto?
Volvín á casa a pé.
Mentres atravesaba a cidade, feliz de cruzar a mirada con calquera descoñecido, pensaba na miña estúpida sorte, e case de forma obsesiva foi medrándome nalgunha parte do cerebro a idea de que a Escola de Seducción, con Anselmo á cabeza, tiña algo que ver con todo aquilo.
_¿Atienza?
Xa o collo no meu despacho.
_Señor Atienza, agora se pon.
_Alicia, chama a Marcial.
Que veña ó meu despacho de seguida.
_Vaia, coño...
Alicia, búscame a Henrique, dille que deixe o que estea facendo, isto é urxente.
_Abaixo estamos Dopazo, Camba e mais eu.
_¿Os tres no mesmo?
¿Que estades facendo?
Deixa, non mo contes.
Mira, vas levar isto.
Agarda un segundo.
_Aquí temos os buzóns do 74 _dixo_.
Hai que retiralos.
En total son...
Si, hai outra serie do 77, pero de momento eses poden aguantar.
Así que son... trinta e dous buzóns.
Trinta e dous _repetiu case deletreando e como se xa estivese a pensar noutra cousa.
_Henrique, son verdes e de base cadrada.
Non te confundas.
¿Canto cres que pode levarnos?
_Ben, cando levantedes os primeiros, chamas e dásme un tempo.
_Pois veña, avisa a Camba e a Dopazo.
Temos que sacar isto de enriba canto antes.
_¿Levantar buzóns? _dixo Manuel Dopazo_.
Pero, estás de coña, tío.
A min non me pagan por facer ese traballo.
_Si, home, érache o que me faltaba.
Cun pé fóra como estou, andar a buscalas pola man.
Pero ti si que podes falarlle claro, que tamén cobras o que cobras.
_Mira, Manuel, imos deixar de mareala.
¿Onde carallo se meteu Paco?
_Creo que foi giñar.
_Eu contaba con Paco, pero se vén coa toalla, terás que conducir ti.
Dopazo encolleu os ombros.
_Pois si que che estamos apañados.
_Don Emilio, Henrique pola tres.
_Señor, que día.
Ponme...
Henrique, ¿como vai a cousa?
_Mire, Don Emilio, isto é mais difícil do que parecía.
Non conseguimos levantalos.
_¿Onde estades agora mesmo?
_Pero, ¿que pasa exactamente?
_Mire, a base vai tomada con cemento ó chan...
_Iso xa o sei, Henrique.
Ti só tes que arrincar a caixa, non te preocupes pola base.
_Pero, ¿como soldada?
Pero se non precisas abrir a porta para nada.
Levanta a caixa enteira dende abaixo.
Iso cunha simple panca ten que saír.
_Me cago na puta.
Non importa que o cargues, mételle un par de pancas e listo.
A estas horas xa deberiades ter o camión cheo, coño.
Inventa o que sexa, pero busca a maneira de resolvelo.
¡Estamos!
_Si, Don Emilio, pero...
_Déixate de peros, Henrique, e non me perdas o tempo con chorradas.
_¿Que dixo?
_¿E agora onde vai Paco?
_Que, machiño _dixo Henrique ó velo chegar con mala cara_ bo día escolleches para ter a regla.
_Que deixemos de enredar.
_Iso non hai dios que o rebente, dígocho eu.
Paco estivo gichando inutilmente pola boca do buzón e petoulle na barriga da caixa en varias partes.
_Parece que ten algo dentro.
_Si, terra e pedras seguramente _dixo.
_Por que non probamos coas pancas agora _propuxo Manuel.
Paco e Henrique metéronlle cadansúa pata de cabra en lados opostos na liña da xunta.
Manuel abrazou a cabeza da caixa pegando o corpo a un terceiro lateral, para tentar removela ó tempo que os outros facían forza contra fóra e abaixo.
Os tres homes apertaron os dentes, as veas do pescozo debuxáronselles engrosadas, por uns segundos a triple forza combinouse ó máximo, pero a caixa non cedeu.
_Eu non me explico _dixo Manuel_.
Tiña que saír polas boas.
_O xefe pensa coma ti, pero xa o ves.
_Non.
_Pois hai que ir por un.
_Eu agora non volvo chamar _dixo Henrique_.
Non quero aturar ó xefe.
_Alá ti, fai o que queiras _dixo Henrique.
Colleu o macho e descargou a mala hostia batendo seguido nos tres laterais que o permitían;
o cuarto separábase escasamente dun edificio.
Paco prendeu un pitillo.
_Non te canses, home.
Así non fas nada.
A suor esvaráballe polas tempas.
Pousou o macho e reparou na presencia dos rapaces, que seguían alí, mirando moi calados.
Os rapaces recuaron algúns metros.
_Cando levan carne non é nada raro _dixo seco Manuel, aínda enfurruñado por unha decisión que consideraba errónea.
Paco quedou pensativo un intre coa culler baleira na man alzada.
_Xa pasaron case tres anos dende aquela feita e hoxe, por vez primeira, volvo a comer lentellas.
Xúrovolo.
A primeira vez en tres anos.
Supoño que algo así era o que pretendían coa súa negativa global.
Tiña sobre a miña cabeza a Configuración do Non, vontade unánime.
Só podía facer unha cousa para saír do paso:
aceptar o seu plan de traballo por duro e arriscado que fose, e non só aceptalo con resignación, convencerme ademais de que podía cumprilo porque pensar nunha nova derrota sería pensar na derradeira.
Nunca crin que me había chegar a merda á boca tan pronto, pero cando chega xa non hai tempo para consideracións dese tipo, o tempo pasa, as oportunidades perdidas, un sempre pensa que non malgastou tanto nin tan rápido, pero os feitos cantan, e un tribunal oficial non se equivoca, nunca.
Aquela mesma tarde chamei á Delegación, comuniquei acuse de recibo e pedín permiso para empezar o meu traballo.
Non houbo ningún tipo de demoras, facilitáronme os trámites ata o extremo de me facer desconfiar, pero tampouco tiña opción a ser suspicaz, debía poñerme a funcionar de inmediato, sen titubeos nin queixas, así de negro estaba o choio.
O meu Caso Inicial non parecía moi complexo, un asunto de celos e triángulos combinados.
Déronme hora para o día seguinte ás sete da mañá;
logo sería cousa miña proceder segundo se me fosen presentando as oportunidades.
Empreguei o resto da tarde en descansar e concentrarme.
Procurei darlle á cabeza Todos os Posibles, como fixera nos mellores tempos, botei man das vellas ferramentas;
tiña que liberarme dos prexuízos acumulados durante case unha década, que agora se mostraba infructuosa, inútil carreira baixo a sombra das xerarquías.
Sentíame débil pero non podía permitirme semellante luxo de relaxación autocompasiva.
Estaba na bañeira regando as pernas con auga quente, parecían as pernas dun vello extenuado e decrépito, as veas escuras confundíanse cos pelos mollados, febles e inútiles.
Somerxinme ata deixar só fóra da auga o nariz, percibín o rumor da presión interna, un formigueo destructor percorríame as vísceras.
Eu non era positivo, a man do Non cargaba sobre a miña fronte:
Déixate afundir, suprímete, desaparece, non resistas máis, libéranos da molestia que ti es para nós, faino, cede, véncete, deixa que a Configuración se realice, inmólate, esváete, dilúete:
Perde.
O contable colgou o teléfono, prendeu un pitillo e púxose en acción.
Primeiro recolleu a roupa sucia e levouna á lavadora;
noutro tempo tivera unha asistenta, pero era unha rapaza tan nova e ben feita que provocaba os celos da súa moza e, aínda que ela non llo manifestou nunca, o contable preferiu despedir á rapaza.
Buscar a propósito unha asistenta fea pareceulle tan ridículo que decidiu apañarse pola súa conta.
A continuación fixo a cama.
Logo escolleu meticulosamente a roupa que poría para saír.
Duchouse, afeitouse, mudouse.
Aínda non eran as dez e dez cando o contable aparcou o coche na rúa Venezuela, fronte a unha das portas laterais do Corte Inglés.
Entrou no Caballo rojo, pediu unha caña e púxose a ler o periódico.
Ás once menos cuarto volve chamar, pónselle unha amiga da súa moza e dille que está acabando de amañarse e que xa baixa inmediatamente.
O contable interpreta a presencia da amiga como a causa principal da tardanza, mira o reloxo e sente como o seu enfado vai en aumento segundo a segundo.
Ás once menos cinco pasadas sae do café e métese no coche, conservando a esperanza de que ela chegue antes das once;
ten estudiado o curto percorrido deica os cines, se hai sorte atopará un aparcamento próximo mentres ela vai collendo as entradas.
Se baixa agora, pensa o contable, aínda sería posible ver a película dende o primeiro plano.
Como xa levan metidos no coche case tres cuartos de hora sen decidir nada concreto, despois de intentar por todos os medios arrincarlle unha palabra ó contable, a moza, agora crendo ter motivos para ser ela quen se enfade, fai amago de irse, abre a porta e como el non se inmuta péchaa con forza e volve para casa.
El segue coa vista o seu corpo coma se fose o corpo dunha descoñecida, un gato que pasa pola beirarrúa, un coche que se perde no cruce coa Gran Vía despois de agardar no semáforo, co mesmo grao de atención.
Ela, antes de abrir o portal, vólvese a miralo para comprobar se a observa ou quere dicirlle algo no último momento, pero tras confirmar que segue coa mesma cara de apampanado métese no portal enfurecida.
Así as cousas, o único dato incuestionable era a existencia do cadáver, que o Xefe nos mandou envolver con sacos e que agardaba, se é bo dicir que un morto agarda, entrar na caixa para iniciar a marcha.
Como non podiamos levalo a ombros, puxemos catro asas de corda, distribuídas a ambos lados da caixa, de forma que o transporte se nos fixese o máis cómodo posible.
As preguntas eran interminables.
¿Se non convén que levemos a caixa ó lombo, como se explica que a levemos polas asas?
¿Cal é a diferencia?
E a fin de contas, ¿quen vai facernos preguntas?
Se nos fixesen preguntas, ¿poderiamos contestar algo coherente?
¿Podería contestar o Xefe a unha soa pregunta?
Pero agora non falabamos, simplemente seguiamos ó Xefe e efectuabamos cambio de portadores cada dúas horas.
Nos primeiros días a penas dispuñamos de tempo para reanudar a formulación de interrogantes.
Todos mantiñamos as dúbidas xurdidas coa morte e agora, cada un para si, iamos engadindo á lista os novos misterios que se orixinaban coa maneira de facer o camiño.
Para consolarnos, seguiamos crendo que o Xefe si sabía por que o camiño era tan senlleiro e distante do mundo que recordabamos, tan profusamente cercado de toda clase de plantas e flores recendentes, como se o camiño estivese agardando unha comitiva con morto putrefacto.
Pero en poucos días, o exercicio continuado foinos facendo máis resistentes e polas noites xa non caiamos rendidos de esgotamento.
Antes de durmir consultabámonos as dúbidas, que xa eran innumerables e, sobre todo, entre aquel rosario de preguntas o que máis nos preocupaba, o que nos facía imaxinar as cousas máis absurdas e infantís, era o misterio do lugar adecuado.
Xa non sabiamos de onde saíra aquela expresión.
Parecíanos imposible que o Xefe fose quen de pronunciar as palabras que agora nos causaban un malestar e un desacougo insoportables.
O Xefe, sabiámolo todos, non era persoa capaz de ocasionar á súa tropa o máis leve dano.
Iso non iamos cuestionalo cando, ademais, o lugar adecuado se nos presentaba como un destino imposto pola mesma natureza das cousas que xustificaban o propio ser do camiño;
estaba dado pola traxectoria, pola entidade que representaba o morto descomposto, polo firme e sereno comportamento do Xefe, polo simple feito de que pretender unha definición do lugar adecuado sería tanto como tratar de coñecer ó Xefe.
E empezou a correrse a pregunta última, que era tamén a pregunta orixe, a substancia de todas as preguntas:
¿quen era o Xefe?
Podiamos sinalalo, recibir as súas ordes, pregarnos ós seus desexos, recoñecer a súa cara, escoitar a súa voz imperativa e respectuosa ó mesmo tempo.
Pero, ¿el era coma nós?
E así se consolidou a pregunta única na urxencia dunha contestación que, segundo pensabamos, había responder a todas as preguntas, incluída a do lugar adecuado.
Nas noites, agora con voces apagadas polo medo, repetíase de mil formas diferentes.
¿Quen é?
¿De onde saíu?
¿Quen o coñece?
¿Quen sabe quen é o Xefe?
Pero cada mencer, co ritmo da marcha, volvíanse atuír os buracos da intriga.
O noso guía, o Xefe, aquel home do que fabricaramos un enigma, seguía sen alterar o seu paso decidido, non falaba con ninguén salvo para advertir dun perigo no camiño, para indicar as paradas ou o acampamento nocturno.
Unha porta de madeira algo máis estreita e baixa cás metálicas ábreselle sen dificultade, hai un estreito e curto corredor a penas iluminado e ó fondo unha porta branca de dobre folla;
xa antes de abrila escoita música e moito barullo, descorre un cortinón coma o da ópera, ve xente bailando e bebendo con máscaras e traxes de colores nun gran salón de varios niveis, xogos de luces e camareiros tamén disfrazados.
Aquilo é unha festa de antroido tan inexplicable baixo as rúas de Vigo, a tanta profundidade, como aquela réplica do García Barbón.
Controlando a súa estupefacción intérnase pola gran sala-discoteca, alguén o abraza, alguén lle mete na man unha bebida que non ousa probar, alguén tenta poñerlle unha máscara e el non reacciona.
Despois duns minutos, sen conseguir que ninguén se pare a darlle unha explicación, regresa á porta da cortina que nunca perdeu de vista, deixa a máscara no estreito corredor, pecha a porta pensativo e reanuda a marcha polos anchos corredores iluminados, sen pretender agora unha imposible composición de lugar, sen cumprir xa a norma da esquerda ou da dereita en cada encrucillada, e mesmo atrevéndose nalgún caso a baixar e subir escaleiras.
Non deixa de probar nas portas continuamente, mesmo con certa despreocupación, case con ánimo de xogo na procura dunha nova sorpresa.
Durante horas e tras diferentes portas de madeira vai atopando grandes locais cheos de xente, saunas, ou espacios onde se practican estraños deportes dos que nunca oíra falar porque fóra do futbol e o ciclismo, a penas había deportes serios para o zapateiro, pero sabía que os ricos eran propensos a un tipo de deportes sen gran esforzo físico e que para el carecían de mérito.
Xa máis esgotado pola tensión e a total incerteza sobre a súa posición no interior daquel labirinto de tolos, entrou nun local de aspecto inconfundible:
mulleres case despidas e moi guapas atendían a homes que bebían e se deixaban acariñar, por unha ou varias delas, en calquera parte onde lles cadrase deitarse ou sentarse, porque todo era moi cómodo e pracenteiro, con luz filtrada e música suave.
Unha muller loira coas tetas ó descuberto colleuno dun brazo e levouno a un confortable sofá, e con voz susurrante e moi cativadora empezou a dicirlle as cousas máis agradables que xamais o zapateiro oíra na vida e que, por suposto, ningunha muller tivera nunca motivos para dicirlle nin sequera pagando.
Mentres aquela muller divina falaba con el tan preto que o seu alento quente lle facía cóxegas na orella, dosificaba con xenerosidade crecente os bicos mellor intencionados e máis eficaces que o zapateiro non imaxinaría sequera nas mulleres sofisticadas dun home rico coma Onasis, e acariñábao lentamente percorrendo o seu corpo sen vergonza pero tamén sen a dureza distante das putas veteranas que el coñecera na Ferrería.
Estaba xa a punto de perderse nesa molicie e nesa perigosa sedación, cando non puido resistir a sospeita de que se cedía ó encanto daquela muller cativadora quizais non fose capaz de saír máis nunca vivo de alí e iso meteulle o pánico no corpo.
Levantouse de golpe, a muller retirouse discretamente e foi ocuparse dun vello esquelético ó que outras dúas xa lle traballaban as partes dende había un pouco e que polo aspecto, ollos acendidos, lingua fóra, sacudidas de pernas e brazos, non había durarlles gran cousa.
Coa cabeza un algo descontrolada pola excitación, o zapateiro decidiu saír do local pero sen pensar que estivese abandonando unha casa de putas, posto que alí nin sequera cobraban polo servicio.
De volta nos corredores, entolecido por todos aqueles goces imposibles, avanzou sen rumbo pensando unicamente en atopar por casualidade unha saída ó mundo, ó seu mundo de todos os días e de todas as miserias que, non obstante, eran ben boas de comprender e non moi difíciles de asimilar a forza de ser inevitables.
Sen abrir porta ningunha, foi desembocar nunha ampla estancia onde moitos homes que non paraban de entrar e saír por innumerables portas se dirixían a el, metíanlle billetes nos petos e repetían todos a mesma ladaíña, para ti para os teus gastos para que non teñas carencia de nada, e veña a meterlle diñeiro polos ollos mentres el seguía camiñando sen reaccionar e sen opoñerse a que os homes de frac lle fozasen no corpo.
Cando xa deixara atrás aquela estancia dos xenerosos, de súpeto recoñeceu na ollada de alguén e alguén recoñeceu na súa ollada que eran os dous únicos que non pertencían a aquel mundo regalado e subterráneo.
Sen dicir palabra durante algúns minutos, alonxáronse de toda zona transitada e, xa convencidos de que ningún habitante do labirinto podía escoitalos, preguntáronse ó mesmo tempo:
"¿Ti por onde entraches?"
O zapateiro relatou o que lle sucedera no buzón e o outro explicou que volvendo á casa pola noite, segundo o seu reloxo xa transcorreran dende aquilo máis de sete horas, abriu a porta do ascensor e, por algunha razón que non comprendía, o ascensor non estaba detrás da porta, así que como ía algo achispado caeu polo foxo esperando partir as pernas ou a cabeza;
pero cal non sería a súa sorpresa ó sentir que daba nunha superficie branda, esvaradiza coma un tobogán, que o recolleu e seguiu caendo ata dar, indemne, cos pés nunha galería iluminada.
E como por alí comprendeu que non había maneira de regresar ó portal da súa casa, empezou a camiñar e foi atopando cousas imposibles e xente divertíndose por todas partes, detrás de portas que daban a grandes espacios, o mesmo que lle pasara ó zapateiro con algunhas variacións.
Unha vez que os dous se transmitiron as experiencias, o zapateiro díxolle ó outro, un empregado de Barros, que el non tiña intención de seguir alí, que prefería volver á súa casa, anque noutra ocasión con máis calma non descartaba un percorrido por todo aquel mundo.
O empregado de Barros díxolle que el, despois do primeiro susto natural, xa empezaba a collerlle o tranganillo, e que non pensaba preocuparse por saír inmediatamente, xa que de momento estaba interesado en disfrutar de todos os praceres gratuítos que alí se lle ofrecían, se ben era certo que non os podía escoller de antemán;
decidira aproveitar en cada sitio, tras de cada porta, o que fose atopando, que eran moitas cousas e moi diferentes e procuraría tamén, cando lle cadrase pasar pola estancia dos homes xenerosos, acumular canto lle desen para, o día que atopase unha saída, levar consigo unha boa presa de cartos.
Visto que non coincidían, avanzaron xuntos ata chegar a unha encrucillada e alí, despois de se desexar sorte, separáronse.
O zapateiro camiñou e camiñou polos corredores sen tentar abrir ningunha porta, só pendente de que ó final dun corredor calquera, en lugar dunha esquina, houbese algo con trazas de ser unha saída.
Tras horas camiñando, xa esgotado, deixouse esvarar ó chan e durmiu profundamente.
Ó chegar minutos despois á taberna de Elixio procurou disimular a impaciencia por contarlle a alguén de confianza todo o que viña de coñecer.
Como tiña fame e cartos non faltaban, pediu unha boa cea.
Estivo comendo durante máis dunha hora e ó irse animando empezou a pagarlle viños ós coñecidos, que pronto se decataron de que o zapateiro estaba máis forte de fondos que de costume.
Xa levaban bimbadas entre todos varias botellas, cando un dos seus mellores amigos, o Nécora, albanel de profesión, levouno a un aparte, a xente cantando as de sempre, e preguntoulle de onde viña tan desprendido.
O zapateiro estivo un bo cacho facéndose o interesante, pagou o que xa levaba gastado no seu e nas rondas ofrecidas ós presentes, e ó pagar botou a man a un peto calquera e sacou un feixe de billetes de mil.
O Nécora chamoulle a atención porque non era aconsellable andar ensinando daquela forma unha presa de cartos.
Entón o zapateiro díxolle ó Necora que fora canda el a outro sitio a tomar un vaso, ou se tiña o corpo estupendo incluso lle pagaba unha boa faena coa muller máis nova e guapa que atopasen na Ferrería.
Pasaron na casa de Nanita o resto da noite, bebendo e gastando coas mulleres máis diñeiro do que estaban en condicións de aproveitar.
Cando raiaba o día conseguiron chegar á casa do Nécora.
O zapateiro, mentres o albanel tentaba desvestilo, non paraba de falar cousas incomprensibles, mesturaba buzóns e galerías, corredores baixo terra, xente na ópera, casas de putas fermosísimas que non cobran, homes que regalan o diñeiro a mans cheas.
Ó sacarlle a chaqueta ó zapateiro, o Nécora viu que aínda estaba cargado de diñeiro, ripoulle un billete de mil e gardouno.
Pola mañá, o Nécora ergueuse cedo, foi a unha Caixa de Aforros e presentou o billete para que llo cambiasen.
Ó lle dar o billete á caixeira, díxolle como en broma que comprobase ben se non era falso, porque el o cambio estaba seguro de que o había levar auténtico.
Á caixeira non lle gustou nada semellante comentario, pero como o billete de mil non tiña pega deulle o cambio e o albanel regresou á súa casa contento coma un cuco e pensando na maneira de lle sacar ó zapateiro a historia que explicase aquela abundancia repentina.
Pero o zapateiro xa marchara.
Como o delicto non era moi grave pasou poucos días na cadea e máis tarde tivo un xuízo, do que non saíu moi mal parado.
Pero mentres tanto a familia do albanel puxo unha denuncia por desaparición.
Porque pasaran as semanas e o Nécora non volvera ser visto na cidade por ninguén.
Chamaron ó zapateiro a declarar, xa que varias testemuñas afirmaban telos visto xuntos na véspera da desaparición, e mesmo a muller do albanel declarou que a noite antes o zapateiro fora durmir á súa casa, e que os dous volveran moi tarde e moi borrachos.
Pero o zapateiro mantivo nas súas declaracións que despois da mañá do martes non volvera estar co Nécora, e ninguén puido contradicilo xa que soamente el sabía o resto, o que sucedera entre as oito do martes na súa zapatería e o momento en que foi detido fedellando nun buzón.
Ademais, por ese motivo, a xente pensaba que o zapateiro se puxera un pouco mal da cabeza e co paso dalgún tempo deixárono tranquilo.
Por aquel tempo, o zapateiro coxo era xa coñecido polo vecindario como un pobre homiño trastornado, porque cada poucos días alguén o atopaba fozando nos buzóns de uso exclusivo para carteiros, borracho e desesperado, ou tentando entrar por un sumidoiro;
e moitas veces a municipal volvía detelo e xa non o levaban a comisaría senón para a casa a durmir a mona.
Na farmacia ademais dúas vellas alombadas, collidas do brazo como se xa nin tivesen brazo, formando un compacto Corpo de Baile, isto é, capaz de xirar sobre un centro imaxinario e avanzar en bloque baixo dirección única.
Da farmacia nun ángulo claro, preocupado por completar o meu traballo, simulo tardar unhas décimas de segundo en fixarme na dependenta, unha moza con cara de ser moi intelixente, coa súa bata abotoada por atrás e un pelo precioso que non vou entrar en se é tinguido porque acepto as boas imitacións, loiro clariño, por aí un Pantone 128-U, e que ten a todas luces un pronto considerable.
Eu procuro aparentar que estou moi enfrascado nos meus papeis e cando ela me pregunta que desexo non podo non pensar que o que realmente desexo é inconfesable.
Colócolle a perorata do cuestionario para facilitar a introducción do producto e anoto as súas respostas, que son obvias e están implícitas nas preguntas.
Pero antes de chegar eu á historia da nova marca de antihistamínicos, que garante estar libre de efectos secundarios como somnolencia e perda de reflexos, vai ela e advírteme (señor, e como advirte) que xa onte probable que pola tarde estivo aquí alguén ofrecendo o mesmo producto.
Asaltado por unha terrible sospeita bótolle un sorriso prolongadísimo, pídolle desculpas e marcho co rabo entre as pernas (como cheguei).
Case por instinto, entro na primeira cafetería que atopo a uns pasos da farmacia.
Pido unha cervexa e reviso as miñas notas:
efectivamente alguén estivo onte na farmacia de Príncipe.
Eu mesmo en persoa.
Pero atendeume unha tipa maior, sen dúbida a farmacéutica.
Está claro que merezo deixar este curre canto antes ou acabarei cun descontrol irreversible.
Durante as primeiras vinte ou trinta horas intercambiamos cretineces sobre a influencia do contrabando na vida do fumador, e de como canto máis escasea máis se fuma e se busca e se paga, e como isto acaba por determinar o aumento de prezos no tabaco legal, e como os fumadores e os non fumadores, e como o cancro e o infarto, e como o mellor é deixalo e facer deporte e beber moitos zumes e doparse con guaraná Tamoyo.
Pero xa non aguanto máis porque non para de mirar a hora continuamente, e non hai nada que máis me foda no mundo que unha dependenta de farmacia mirando a hora todo o tempo mentres un se desvive por resultarlle simpático.
Fago que non me decato e pido outra cervexa e póñome pesadísimo para que tome o cuarto café, pero xa non hai remedio:
estáselle facendo tarde, ten que irse.
¡Paixón!
Levo toda a vida tratando de evitar a esa clase de mulleres que sempre Teñen Que Irse, pero estou condenado a tropezar con elas, chéiranme a quilómetros.
Éme imposible aceptalo pero estase indo, así que pago e saio detrás.
Non hai nada máis absurdo que abandonar unha cervexa enteira para ir detrás dunha gicha que xa decidiu deixarte plantado.
Precipítome no abismo dos cen ganchos:
que se chove, que se ela ten coche, que se cara a onde vai, que se non lle importaría levarme, que non se nega pero é demasiado evidente que lle estou dando a paliza.
Ten un Opel.
Unha dependenta cun Opel, non é normal.
Seguro que a farmacéutica é a súa nai, iso explica todo.
Ela colle cara á praza de España, eu manteño un silencio absolutamente ridículo e relativamente transcendental agardando un aviso dos deuses, por exemplo, parados nun semáforo ponse a observarme con descaro (non soporto a xente que te examina nun sitio pechado e tes que permanecer inalterable mentres deciden se pagas a pena), convídame a cear e acepto.
"Séntate, di Mercedes, tardo un minuto", e recólleme a gabardina.
Merce recolle todo e ofréceme café, previsible.
O tipo cánsase da película e apaga o televisor co mando, non se molesta en comprobar que hai nas outras cadeas nin en preguntarme se prefiro seguir coa película;
niso cumpre coa norma de comportarse como se eu non existise, ou sexa, como un auténtico porco.
Merce xa volve cunha bandexa, café (encol da bandexa), unha botella de güisqui (tamén na bandexa) e os vasos anchos propios do güisqui (escuso dicir que na bandexa).
Creo que non falta nada.
Esqueceu o azucre.
Unha muller non pode estar en todo, ademais de ser farmacéutica e ter un pronto físico así de considerable.
O tipo pregúntalle "¿Trouxeches o trade?", ela dille "Claro".
Tomamos café, eles beben o güisqui a pao seco, a min dáme igual.
Vaia, non me dá igual, pero prefiro que Merce non teña que volver á cociña a por xelo.
Sempre teño estes detalles coas mulleres.
Así que estamos fumando e bebendo e tomando café, suponse que non os tres as mesmas cousas nos mesmos tempos, pero non falamos.
Merce leva anos sen mirarme.
Escóitanse ruídos de edificio, cisternas, voces humanas e infrahumanas, outros ruídos indefinibles.
Nin sequera un piso caro te libra desas molestias.
Renuncio a seguir buscando un tema de conversa, é demasiado evidente que non queren falar de nada pero non dan mostras de estar incómodos pola miña presencia.
Acabo o primeiro güisqui e Merce bótame outro moi xeneroso, pero non me concede unha triste mirada cómplice.
Encendo pitillos sen interrupción, suponse que dos meus, que non é Camel, e algún dos que Merce me ofrece cando colle para ela e que sempre acepto porque fuma como se fuma cando hai reserva na casa.
Non sucede nada especial durante un par de milenios, pero non quero converterme nunha desas persoas que sempre Teñen Que Irse.
De súpeto, o barbas vólvelle preguntar "¿Seguro que trouxeches o trade?", e ela vólvelle contestar "Claro.
¿Por que supós que non o trouxen?", entón el di "Eu non digo que supoña nada, pero cando entraches non traías ningún trade", e dirixíndose a min "¿Ti viches que trouxera un trade na man?", e debo admitir que me colle desprevido, porque xa dera por feito que non ía falarme en toda a noite, así que non reacciono e el interpreta que acepto a súa versión e dille "¡Ves! Aquí non hai testemuñas ó teu favor"; que me soa demasiado xudicial para o caso, como se non se estivese falando exactamente dun trade, como se o trade fose un símbolo de algo que prefiren non nomear diante de min.
"Supoñamos que o trouxen _di Merce_ unicamente como hipótese, ¿hai brocas?
No padre".
Eu cría que xa non estaba en uso a expresión Nopadre, como aquela de <distinto tipo="outra_lingua">se montó un follón de padre y muy señor mío </distinto>, que de tan rebuscada semella que acabo de inventala, pero ela dixo Nopadre, así que o tipo ergueuse do sofá por primeira vez na noite, e volveu minutos despois (demasiados para o meu entender) cun feixe de brocas.
Iso é o que acaba de pasar no interim e agora o barbas está dispoñendo por tamaño e grosor as brocas na mesa, que é de cristal escuro, e sópralle ós restos de cinsa que hai entre os vasos e tazas de café, remata a operación moi convencido e conto as brocas, son doce, que é unha cantidade moi sospeitosa, demasiado redonda, como se todo fose producto dun plan premeditado (¿hai plans que non o sexan?).
Voilá, as doce brocas perfectamente ordenadas, o tipo empeza a cobrar vida por momentos.
Mercedes non se deixa impresionar por esa demostración de forza, aínda que agora estalle dicindo algo que francamente non esperaba, que me desilusiona porque descobre unha intención conciliadora, case coma un deses trucos orientais consistente en ceder de súpeto baixo a forza do contrario para que se desplome por inercia, evitando quizais males maiores.
Estalle dicindo "Son as doce da noite".
Mentira, é a unha menos cuarto.
"Son as doce da noite, Ulpiano.
"Manda carallo, este gichiño chámase Ulpiano, agora entendo a súa falta de interese polas presentacións.
E eu toda a noite preocupado polo momento en que me vise obrigado a recoñecer que me chamo Ernesto (moi visto iso da importancia de chamarse tal, pero ninguén resiste a tentación por máis que a maioría nin puta idea de que en inglés o xogo de palabras é a importancia de chamarse importante).
Escóitase o trade nalgunha habitación (da casa) e Mercedes dime "Sabíao.
Sabía que tiña que poñerse ás dúas da mañá coa merda da estantería".
Mentira, é a unha e cuarto pasadas.
"Moi ben", di ela, e pecha a porta do salón cun pecho inexplicable, porque na miña casa a porta do salón non se pode cerrar por dentro, pero esta si, o que me confirma na crenza de que todo responde a un plan perfectamente maquinado.
Pero, ¿que está pasando agora?
Mercedes xa pechou a porta pero simula que o fai porque lle molesta o ruído e di que nunca pode estar tranquila na súa propia casa e que tal e que sei eu, pero ó tempo que fala empeza a moverse cara a min dunha maneira moi moi perigosa.
Calquera interpretación confiada levaríame a pensar que Mercedes quere vingarse de Ulpiano, ou cebarse comigo e seducirme para que faga algo do que ó mellor non me sinto capaz, porque ás veces éntrame como unha observancia estricta do principio "auga que non has de beber, deixa que se desprace", aínda que outras dou en pensar que "a pedra é o único tropezo que humaniza dúas veces ó mesmo animal" que todos levamos no por dentro.
O primeiro en chegar á fonte foi Raúl, era o mais alto e fraco, nervioso, resolto.
Gustábanlle os tebeos de Tex e admiraba de lonxe a capacidade sen límites do Capitán América para soportar a soidade e renunciar ó sexo, pero ben máis cós tebeos gustáballe o perigo e a dozura azul noxo que lle provocaba na mesma boca do estómago.
Ó pouco de estar agardando baixo a luz amarelada e acougante que esparexía penumbras sobre o cruce de camiños e a fonte, chegou, silencioso coma un gato, Kiñas.
Un tipo miúdo, sorrinte e despreocupado.
A penas dixeron palabra.
Non tiñan outra cousa de que falar que non fose o que lles fervía na cabeza e sabían que alí non era conveniente facer a máis mínima alusión ó asunto.
Temían moi especialmente a inclinación das vellas do barrio a disimular detrás dunha reixa, pegadas á folla dunha fiestra ou dunha porta, quedas como a morte, capaces de escoitar ata o voo dun morcego.
Apareceu Moncho, o de corpo lento, un tipo moi satisfeito do seu incipiente bigote negro, todo o tempo pestanexando, cuspindo e repasando o floco graxo coa man aberta en teseira.
Consultou Moncho o seu reloxo excesivo e repleto de pequenos botóns metálicos.
Puxéronse en marcha.
Polo camiño escuro sen asfaltar, aínda dentro dos límites do arrabalde, apuran o paso, liberando a excitación con gargalladas nas que asoma o futuro timbre adulto escasas veces sobre o continuo da voz adolescente, empúxanse e bátense nas costas.
Cruzan dúas avenidas iluminadas con altas farolas e saben que xa emerxeron á cidade propiamente dita e que deben disimular porque os tres senten os mil detectores os mil ollos as mil alarmas que se meten na cabeza de calquera cando se dispón a tomar algo prohibido.
Preto dunha casa vella que en tempos servira de escola, na que quizais os tres aprenderon a facer palotes, cortan nun desnivel de terra onde alguén hai anos que insiste en debuxar uns chanzos que a chuvia volve desfacer.
Moncho funga e cospe varias veces moi seguido.
Kiñas non parece ter ningún problema.
_Pois a min menos, chulito.
_Veña, que vai romper semellante máquina.
_¡Que besta es, chaval!
_É mellor entrar á primeira, que non nos vexan de abutres.
Imos achegarnos despacio, pero normais eh...
Moncho, deixa de mirar para todas partes, cagoendiola.
_Está aí, o fulano está aí _di Moncho.
_Xa o vimos _di Raúl_, non berres.
A porta de madeira vella renxe pero cede á primeira presión, está aberta.
Entran non hai luz.
Kiñas acende a súa lanterna.
As escaleiras de chanzos de madeira, anchas moi altas.
Ó pé das escaleiras un mostrador pechado deica o teito con varias contras encaixadas.
Moncho saca un desparafusador e foza nas fendas de unión sobre unha portiña da mesma altura có mostrador.
Raúl coa porta entreaberta vixía a beirarrúa por se o dono se aproxima dende o bar.
Soa un estralo e quedan todos en silencio.
Non pasa nada.
_Segue _di Raúl_, non pares.
_Kiñas, agarra _di Moncho apartando a primeira contra de enriba do mostrador.
_Dáme a lanterna _dille Raúl a Kiñas.
_Mellor, que entre Kiñas _di Raúl.
Pero Moncho non oe, está excitado e xa ten os pés sobre o mostrador.
Salta no interior do quiosco rompendo unha caixa de froita que contén revistas e periódicos.
_Moncho me cago en dios _di Raúl.
_Aquí hai de todo _berra Moncho.
_Cala, animal.
Vámonos.
Kiñas remata de encher as bolsas.
_Poñede as contras _di Raúl.
_Que máis dá _di Moncho.
Moncho sae do portal abrindo a porta demasiado, Kiñas sae detrás.
Raúl detense un intre para enfocar o quiosco, todo aberto ben ás vistas.
Antes de que ningún fose capaz de controlarse xa estaban no fondo do terraplén examinando o botín, ducias de tebeos, moitos deles repetidos.
Alí estaba todo cristo: Kit Carson Búfalo Bill Antorcha Humana Thor Spiderman Os Catro Fantásticos A Masa Jabato O Llanero Solitario Zahor Tex O Capitán América Os Vingadores Tom e Jerry Pepe Gotera e Otilio O Home Extensible A Zarpa O Capitán Trueno...
_A ti que che importa para que os quero.
_Vale _di Raúl_.
Volvemos cunha condición.
Se hai xente ou vemos algo estraño pasamos de largo e sen facer o indio.
_¿Ti queres pasta? _pregúntalle Kiñas.
_Non, pero podemos coller máis tebeos.
_A min tanto me ten.
No quiosco non sucedera nada en aparencia.
Comprobaron que o vello dono seguía no mesmo bar bebendo e dando a murga.
Entraron, esta vez máis destemidos.
Kiñas púxose nas escaleiras por se baixaba alguén dos pisos.
Raúl na porta.
Moncho totalmente confiado examinou todos os currunchos do quiosco e por fin descubriu unha pequena caixa forte metálica.
Tentou abrila co desparafusador.
_Deixa iso _dixo Raúl_.
Non podes levala.
_Que nos van oír.
Deixa iso.
Por uns segundos Raúl desatendeu a porta para convencer a Moncho.
Cando regresou, viu pola regandixa que o dono do quiosco estaba tan preto que xa non había maneira de fuxir os tres pola porta.
_O gicho, que vén o gicho.
Moncho vámonos.
_¡Que me rouban, veciños, que me rouban!
A masa de Moncho que agranda e se desfai da cortina para ameazar ó vello co martelo.
O vello que se asusta e foxe sen parar de pedir auxilios tropezando con todo, bótase fóra do portal, pecha a porta e aguanta firme nela mentres lle chegan reforzos.
Soben os tres deica o ceo das escaleiras.
Non ven como o vello, momentos despois, ó comprobar que non hai ninguén no portal, saca martelo cravos e un par de táboas para cravalas por fóra na porta mentres non dá chegado a policía.
Circula rapidamente a versión de que uns ladróns _suponse que adultos e o vello non o desmente_ asaltaron o quiosco e pouco faltou para que matasen ó dono.
A casa que teñen á dereita levanta tres andares máis.
A da esquerda soamente un, pódese facer.
Raúl e Kiñas, trepadores expertos en árbores e paredes, non o ven imposible.
Moncho move a cabeza negativamente.
_Tranquilo, cagoendiola.
Ti faime caso, non pasa nada.
_Que non, ospra, eu de aquí non me movo.
_Agarda un momento, verás como podes.
A gatas, Kiñas avanza deica a parede da casa contigua.
Hai unha longa antena de televisión amarrada con tres ferros chantados na pedra, a antena empeza á altura da cabeza de Kiñas e sobe moi por riba do cume do tellado.
Os ferros que a sosteñen están oxidados, Kiñas abanea o mastro metálico e convencido de que resistirá o seu peso comeza a escalada.
Adhire as puntas dos pés na pedra, ergue a pulso o seu corpo lixeiro e forte xa empapado pola chuvia e a suor.
Raúl achégase á parede dirixindo os movementos de Moncho, que desprega toda a torpeza da que é capaz e non deixa de mirar cara abaixo.
Sen a penas cargar o peso nos pés sobre as tellas esvaradizas, amarrado coas dúas mans nervudas á antena, Raúl sérvelle a Moncho de escada humana en combinación con Kiñas que, deitado no outro tellado e tamén suxeito cunha man ó mastro, tende a outra para que Moncho complete a faena.
Está Moncho case arriba con medio corpo no segundo tellado, pálido co medo e a tensión.
Raúl sobe detrás sen dificultade.
Descansan uns minutos e descenden ó tellado da casa seguinte que está case á mesma altura.
Repiten a operación descolgándose a unha cuarta casa.
Alí, nun punto escollido por Raúl, levantan varias tellas e penetran no faiado escuro e cheirento, rebozándose coas roupas molladas na grosa capa de cotra que recobre o piso de madeira.
Escoitan as carreiras dos ratos pero tamén voces humanas moi próximas.
Detectan a trapela e levántana a modiño.
Comprenden que abaixo hai un piso habitado, óense voces de nenos e persoas maiores, un televisor aceso.
Debaixo mesmo da trapela poden ver chourizos pendurados e caixas de cervexa poirentas e miles cousas atrapalladas.
Kiñas descólgase pola escada de man que conecta o cuarto escuro co faiado, arríscase a abrir a porta que ten ó alcance da man sen poñer un pé no piso e volve arrimala.
Unha vez arriba, retirados a un extremo do faiado, comunícanse e deciden.
A porta de saída está por fronte da que abriu Kiñas, pero a Raúl non lle parece bo plan.
Se a porta da casa está pechada con chave, os donos colleríanos nas patacas, ou avisarían á policía.
Volven colocar a trapela no seu sitio e saen outra vez á noite que non concede un momento de tregua:
segue a orballar.
Saltan sen problemas ó tellado seguinte, onde o bloque de casas remata.
Raúl decide pasar sobre o cume, para probar sorte na vertente oposta.
Acceden a un balcón con porta de cristal e madeira, que está aberta.
Moncho identifica a vivenda:
é a casa dun médico que visita a súa nai.
A nai de Moncho leva enferma toda a vida, non se sabe de que.
Dentro non hai luces acesas.
Entran asustados e chaman:
"Señor, señor.
Oia, señor".
Non hai ninguén.
Kiñas abre unha porta e descobre que a casa do médico ten escaleiras interiores.
Cren estar salvados.
Limpan a cara e as mans nunhas toallas que atopa Moncho, prepáranse para saír á rúa.
Raúl pídelle a hora a Moncho, que esquecera a existencia do seu reloxo:
son case as once e media.
Baixan a escaleira e agardan escoitando as propias respiracións, Kiñas bota a man ó pecho e proba.
A porta está pechada con chave, como Raúl sospeitara.
É de aluminio e cristal ondulado, poden ver o descanso das escaleiras veciñais.
Percorren as habitacións na procura dunhas chaves e non atopan nada.
Proban coas súas chaves, que obviamente non valen.
Raúl insiste na conveniencia de deixar todo no seu sitio.
Moncho non resiste as ganas de cagar.
_Moncho, cagoendiola, déixate agora de cagadas.
Hai que saír de aquí a toda hostia.
Pechan o balcón e regresan ó faiado da casa familiar.
Raúl segue pensando que non é boa idea tentar saír por alí, pero para os seus adentros confía na sorte.
Retiran a trapela.
Alguén acaba de pechar a porta dalgunha habitación, escóitase correr auga de cisterna, pero hai moito máis silencio ca antes.
Agardan, oen voces amortiguadas.
Logo nada.
Kiñas disponse a baixar pola escada, olla a Raúl e logo a Moncho.
Os tres están decididos.
Co máximo sixilo pero en poucos segundos Kiñas pousa o primeiro pé no chan da casa.
Raúl e Moncho baixan onda el e case non teñen sitio no cuarto escuro, cos chourizos diante dos ollos.
Kiñas entreabre a porta moi lentamente, cheira o ambiente do corredor e cando está seguro de que nada humano circula, abre de todo, salta sobre a porta da casa adiantando a man que fai triscar o picaporte e turra facendo todo o ruído do mundo:
alí están as escaleiras, bótanse pesdeputa cara abaixo, rindo para adentro cos nervios, o medo e a sensación de alivio e liberdade.
Non escoitan ó pai de familia que berra dende a cama "Que carallo andas a facer, Jorgito", nin tampouco a voz dun neno asustado e a piques de chorar que lle contesta "Eu nada, papá, é que Merchi xa me sacou a bolsa da cama".
Non poden escoitalo porque os tres onde vai que chegaron ó portal, unha ollada rápida á rúa deserta, saen coma demos cun raio no cu, atravesan as avenidas, voan polas beirarrúas, pasan o terraplén de largo sen acordarse de Tex nin de Kit Carson nin do Capitán América, intérnanse no arrabalde coma frechas, dispérsanse polos camiños sen asfaltar cada un en dirección á súa casa, cos pés moi por detrás do corazón.
Durante case un ano, a pedagoga e a súa nai xestaron cadanseus momentos de crise que, como non podía ser doutra forma, habían cristalizar coincidindo no tempo e mesturados.
Entre o grupo de amigos e amigas cos que a pedagoga se relacionaba, había un mozo polo cal sentía especial interese:
era formal de aparencia, tiña un bo emprego nunha compañía de seguros, facía unha vida ordenada, era alto, guapo e non falaba nin bebía demasiado.
Durante meses, a pedagoga foi tratando de aproximarse a el.
As tardes dos sábados saían todos xuntos a tomar viños e cafés, falaban de miles cousas e como sen darse de conta ían xurdindo entre eles as decantacións de parella.
A nai da pedagoga viña tendo nese tempo un noivado cada vez máis firme co dono dunha chapistería.
Na casa, nai e filla relataban as súas andanzas, amañábanse para saír, aconsellábanse na roupa e na maneira de se pintar, recurso no que sobre todo a nai confiaba para manter o seu atractivo.
Primeiro sen destacar entre os demais amigos e amigas, despois de forma cada vez máis persoal, o xove axente de seguros empezou a facer frecuentes visitas á casa da pedagoga, onde coñeceu á súa nai e nalgunha ocasión se cruzou co chapista.
Á noitiña, despois do traballo, o amigo da pedagoga facía a súa visita de rigor, levaba libros e revistas para comentar coa nai da pedagoga, pasaban horas falando de calquera tema, política, cultura, experiencias e ideas propias sobre a maneira de se enfrontar á vida.
Conxeniaban tanto que a súa amizade consolidouse ata o punto de converter á pedagoga nunha simple ponte casual da súa relación.
Moitas veces a nai comentaba co xove axente cuestións referentes á súa filla, cousas das que a pedagoga aínda non se atrevera a falar con el.
Nese tempo sucedeu que unha noite a nai saíra co chapista e a pedagoga co xove axente.
A nai advertira á filla de que non volvería ata moi tarde.
A pedagoga aproveitou para levar á casa ó que ela xa consideraba o seu mozo e provocar un primeiro contacto sexual.
Fixeron o amor.
Á pedagoga confirmóuselle a idea de que o xove axente era o home da súa vida, mentres que para el o feito non tivo maior transcendencia.
Unha mañá a pedagoga decidiu presentarse no apartamento do seu mozo ás sete e cuarto, hora na que el aínda non saíra para o traballo.
Chamou ó timbre e faloulle dende a porta, pero el non abriu, incluso renunciou a ir traballar para non ter que vela.
De semellante asedio recibiu noticia polo xove axente a nai da pedagoga, días antes de se producir o seu casamento anunciado.
A psiquiatra estudiou o caso da pedagoga ó longo de tres sesións e chegou á conclusión de que, pese ás súas firmes conviccións deterministas e a incuestionable certeza de que o xove axente estaba destinado a ser o seu home, aquela moza era unha persoa enteiramente normal e capaz de se enfrontar á realidade.
Para axudala a saír do embrollo, a psiquiatra propúxolle un plan e a pedagoga aceptouno.
Entregoulle á psiquiatra a documentación do coche, esta púxose en contacto co xove axente, e cando el foi á consulta para recollela, a psiquiatra aproveitou para interceder en favor da pedagoga e persuadilo de que o máis normal e o máis humano pola súa parte era concederlle á pedagoga unha oportunidade para falar.
O xove axente escoitou á psiquiatra con paciencia, pero non se comprometeu a nada, en realidade non abriu a boca máis que para dar os bos días, e cando a psiquiatra esgotou os seus argumentos, el colleu a documentación e foise.
Semanas despois dese infructuoso apaño, a pedagoga recibiu citación para vista oral dun xuízo, como consecuencia da denuncia que puxera contra ela a irmá do xove axente.
Contra toda lóxica, a pedagoga alegrouse moito de que a obrigasen a comparecer diante do xuíz, porque mesmo se a denuncia non fora feita polo xove axente senón pola irmá, como ela supuña, era moi probable que o citasen tamén a el e así podería ter ocasión de velo despois de tantos días.
Quizais agora o xove axente se compadecese polo menos, ó vela en tan ridícula situación, e consentise unha breve entrevista na que ela xogaría coa baza do tempo que todo o dilúe e tentaría deixar aberta unha posible reconciliación cara a un futuro inmediato.
Incluso estaba disposta a retroceder dende a relación de parella (que só existira quizais para ela) ata o primitivo e difuso estadio grupal carente de compromiso.
O xove axente, sen embargo, botou por terra estes plans da maneira máis simple:
xa que fora citado como testemuña e víctima da substracción, pero non figuraba como denunciante, non compareceu.
A sentencia produciuse ós poucos días:
unha pequena multa, e no caso de negarse a pagala, un día en prisión.
A pedagoga manifestou no xulgado que non pagaría a multa nin tiña pensado ir á cadea.
Discutiu coa secretaria que lle comunicou a sentencia e, ninguén sabe como, conseguiu chamar a atención do xuíz que levara o seu caso.
Como a pedagoga estaba un pouco alterada, o xuíz, un vello que había pouco tempo quedara viúvo, conduciuna polas boas a un despacho e sostivo con ela unha amable conversa a porta cerrada.
A pedagoga contoulle ó vello xuíz a súa historia con pelos e sinais, e o vello, especialmente sensible a cuestións de tipo sentimental pola recente perda da súa muller, escoitouna con sincera atención.
Cando a pedagoga rematou a súa historia, o vello facía esforzos por evitar que as bágoas embazasen o groso cristal dos anteollos que sostiña sen dificultade no extremo do seu graxo nariz.
O que acababa de escoitar emocionárao, porque lle facía comprender que a xente nova non vivía tan lonxe dos valores humanos tradicionais como el supuña.
Pero emocionárao moito máis lembrar que, nos lonxanos tempos da súa mocidade, tamén el sufrira polo desdén e a separación súpeta que lle impuxera a muller que amaba.
O vello xuíz animou á pedagoga a seguir loitando pola súa felicidade e aconselloulle que, para evitarse problemas, escollese métodos algo máis románticos e convencionais.
A pedagoga, moi agradecida pola súa comprensión, plantoulle dous bicos ó vello e marchou sen pagar a multa.
O xuíz quedou sentado no despacho, moi pensativo.
Aquela muller que o fixera sufrir medio século atrás, hai cousas que non se esquecen, tiña no ollo esquerdo unha pequena pero perceptible mancha nebulosa, como a pedagoga.
O vello, mentres a pedagoga contaba a súa historia tivera tempo de sobra para reparar nesa coincidencia, pero non comentou nada ó respecto, quizais por simple discreción.
De facelo, só contribuiría innecesariamente a reforzar unha férrea convicción determinista.
Recoñezo aínda a forza no meu corpo, mais non o poder.
Antonte podía dicir do tremer de vimios que o meu xesto deparaba, coma unha fría de vento, nas presencias submisas e maldizoadas dos homes.
Antonte enxergaba a gris presencia, túzara e fedenta dos cortesáns de mans luídas e corruptas.
Hoxe vexo diante miña o pequeno comité de desgracia levado polo chicote e a espada dos esbirros.
A miña cabeza espida exposta á mofa dos espoliques, dos pegureiros e dos soldados.
Onte, a miña nai sedía no escano de honra baixo as fortes trabes da casa grande de Gresdulfe.
Nos seus ollos acubillaban tenras e féridas inquedanzas, que no meu orgullo viñan ser coma paxariñas asañadas.
Non recoñecera eu, nado da humillación e do desexo, a aldraxe que arredor do meu corpo untaba o sebo vello da traizón.
Non esperaba que o son ferrado e seco e poderoso do meu poldro ao andar cara ás batallas, se trocara nestes pés enchoupados chacoleando a través das brañas cara ao mosteiro que ha ser miña prisión.
Bon fora que me deran a morte e non que cortaran na bébeda noite os meus cabelos.
E aquelas coitelas afiadas, non foron, non, apreixadas por mans que respectara, senón pola branda neve dunhas mans que nunca sentiron o pracer da sega nin o da morte.
Elas que nunca se pousaron no arado, que eu soerguía coma pluma lene, contido eu mesmo no meu esforzo.
Habían rir, malditos, vendo ao rei farto de caña e foda, coma un carneiro ao que tiran a la.
O sinal do meu poder que nunca miña nai permitira cortar, caído máis por baixo dos ombros, en abanqueiro rubio e salvaxe.
O sinal do rei, o poder do rei, a maldita enseña do fillo ilexítimo do rei e da súa criada, miña nai.
Grande reviravolta dan para as rotas que me han levar á prisión.
Por camiños máis témeros os levara eu, a galgar entre serras e petoutos cheos de poder e de honra.
Mais eles procuran esbarrar todo o castelo dos meus anos.
Alúmanme o camiño a vareadas aqueles que onte podía mandar á rapina e a morte nas chairas do nacente contra outros pobos.
Non son para os meus ollos os lombos penedosos onde de neno espantaba ao lobo e gardaba os gandos do meu pai.
Danme a aldraxe daqueles que medraron comigo, infres corpos medoños ante a lei do rei forasteiro do que eu era fillo rexeitado.
Ponme diante do corpo as choupanas aterecidas de chuvia, ponme na boca as legumazas dos pobres, e alardean diante de vellos de dentes denegridos e pescozos inchados, mostrándolles a restra dos meus cabelos pendurada dunha lanza.
Velaí a miña nai dianteira cara a morte.
Farrapos onde onte teas ben tecidas e douradas.
Pés anchos de camiños descalzos e chagados onde onte labradas zocas en lousados.
Entre mulleres camiño cara ao mosteiro.
Homes afeitos ás traizóns do espírito.
Homes afeitos a perdoarse todo.
Homes de mans inxeles onde nunca lañou a xeada, e ollos con brillar de carambelo fríos e transparentes que nunca se pousaron nas mulleres con desexos certos:
eses os meus carcereiros.
Por anos e anos sentirei o rosmar das súas pregarias nas miñas orellas, máis insidiosas que o asubío dunha cóbrega.
Terra sen mar e sen viño.
Aquí me trouxeron co meu cativo.
Oureou a mes moitos anos.
Feliz me coidei canda o meu neno.
Para sempre lonxe do seu pai.
Para sempre esquecida dos seus ollos de porco bravo.
E, maldita sexa, atenta ás cousas do reino fun preparando aquel xermolo do rei.
Gloria dos meus días novos.
E agora vexo o seu pelo abanear en escarnio no alto da lanza do esbirro.
E os ollos do que onte era rei teñen agora a perversa mansedume do gafo.
Ese corpo aínda novo, curvado, e as mans desorientadas sen a espada e o mando.
Falarán, en días máis felices, das súas guerras e da súa riqueza.
De como naquel tempo aínda se conservou a furto a memoria dos vellos deuses.
De cantas aldeas medraran como florecidas nun derradeiro estalido de homes libres.
Cantos camiños de novo treiteados.
E daquel rei que foi o derradeiro da súa caste.
Cando este novo pobo se confunda en nós, coma unha neve febreiriña nos ramallos e nas uces, lembrarán como foi deposto o mellor dos seus fillos, e como, con el, rematou a esperanza por moitos anos.
Queda aquí, no lugar da súa infancia, nai do rei.
Ti a criada e a amante, a encadeada ao repudio que foi a túa loita, a túa vinganza.
Non avergoñes máis ao teu fillo co teu pranto.
Que os seus ollos non te descubran en ningunha volta do camiño a fitar a desgracia e a morte.
Olla máis alá da mesta cortinaxe da chuvia as foulas do mar e o solpor sagrado sobre as augas das que volven os teus irmáns en lanchas de coiro.
O mar.
Viñeramos dez soldados a darlle o aviso.
Fan trabes os carballos que daquela comezaban a vivir.
Era outro o meu corpo e outra a miña ambición.
Non chegaron as palabras con aquel mozo.
Alleo ao seu destino ollounos decer pola aba do monte.
Os farrapos cubrían aquel corpo traballado.
Mais os seus cabelos longos destacábano entre os servos.
¿Quen entre vós _preguntamos_ é o fillo da criada do rei?
Ben se vían os seus ollos brillar coa acedume do repudio.
O feble lexítimo morrera.
Tivera precisión o vello rei de chamar polo froito daquela vella querencia.
As cousas aconsellaban a sucesión contra todos os rapineiros nobres e estranxeiros.
Non abondaron as palabras nin os rogos da súa nai que no desterro o fora, ben se vía, educando para mandar e rexer.
Preso chegou ao pazo do seu pai.
Libre deulle honra e pracer.
Ninguén resistiría esa viaxe forzada, mais, se cadra, chega, e todo queda disposto para o preso.
Sinto dentro miña mornos e solertes estes anos de traballo.
O fillo da antiga fe e do pecado chega a nós.
Ben humilde traeranmo os camiños.
Despois o tempo, a dozura e o consolo dos nosos ritos, o agre recordo, luirán o seu orgullo.
Vello rei, non é santo desexarche a morte, mais ti mesmo deparaches o teu destino ao manter os vellos costumes.
¿Crías, de certo, que posuímos un xenio persoal?
¿Que o cabelo do rei é enseña do seu poder e do seu respecto?
Velaí tes, como ti mesmo te condenaches.
Dime por que consentiches que nos estableceramos.
¿Ignorabas acaso que traïamos mandados máis altos?
¿Enganáronte os nosos xestos plácidos, ou foi a arte dos nosos ourives, a esplendente virtude dos nosos pergameos, a laboura ensimismada dos nosos novicios?
Han caer nel, coma falopas de neve, as nosas advertencias.
¿Que che dixeron os adiviños na alta noite?
¿En que lapra, ou voo de paxaro, en que víscera sanguiñenta viches o que había pasar?
¿Era a túa fe tan forte que gardabas o segredo; finxías diante dos homes da túa corte unha falsa seguranza?
¿Por que darlle a terra ao pobo se agora dela veranse de novo arrebatados?
¿Quizais procurabas que así compartiran o teu propio destino?
Non deberías amentar o meu sorriso como seña de crueldade, é o bondadoso don do que fita o futuro sen temor.
Cando nas fontes deixabas as túas ofrendas, os teus ollos tremían ao ver as augas turbas do futuro, e eran ollos afeitos á morte.
Anicábase e premía os ollos contra os xeonllos, e nin así deixou de verse e de berrar nunha cova resoante e interior.
Outra.
Outra.
Sen marrar un tiro.
Botou a cabeza contra atrás cos ollos fechos.
A súa man baixou polas canelas e decatouse da presilla que aínda suxeitaba un pouco arriba do nocelo o pantalón de liño.
Un sorriso satisfeito pasoulle pola cara.
Supúxoa amañando as saias.
Sometendo a chambrola na cintura.
Untando cuspe sobre a mordedela que el lle fixera no ombro.
Axeitando o pano da cabeza, branco de fariña de moitos días.
Alentando dentro do espacio escuro do muíño.
Non quixo saber se hoxe chorara.
Soubo, si, que ela lembraría sempre a tarde de onte e o ulido a pedernal da terceira moa do muíño que xiraba sobre si sen gran.
O alento a viño acedo dentro da súa boca, dentro da sombra e do balbordo cada vez máis intenso dos rodicios abaixo, onde a auga batía allea á aldraxe que forzaba o seu corpo.
Logo quedara insultante a mirala compoñerse, as mans nos petos e o corpo repousando o peso contra as pedras quentes da porta.
Estivera moito tempo así, véndolle os toros brancos das coxas cando se anicaba por entre as tres rodas do muíño.
Mentres, sen unha palabra, a rapaza enchera os sacos, barría o tremiñado, soerguía ferrados de millo, coa súa cara branca de fariña aberta en regos dos que se sentía o amo;
pois nin a dor era soamente dela, senón do tempo sen fondo da súa caste sometida, coma o eran as agras e os criados todos.
Mesmo aquel que fora ceibando esa mañá as pombas unha a unha, cun tremor progresivo nos brazos.
Non lembraba, esvaídos os días daquel verán nunha reiteración de carraxes e arroutadas sen conexión entre si, cando as tardes se volveron o tempo do baño, a bicicleta entre as agras ata a presa.
Mais si tiña agora, a conciencia do día de onte, a calor insoportable onde o aburrimento lle levedou aquela forza imprecisa que os criados sentiron no seu lombo curvado e tenso, na escopeta de caza que ergueu infalible e cabreada cara o voo do pombo.
E, sobre todo, nos seus ollos coma pozos de auga tépeda, capaces alí mesmo de castigar ata a morte, de facer algo inconcreto.
Algo que ao primeiro nin el mesmo sabía, que se foi definindo mentres fincaba os pés con todo o seu peso brando e suoroso, nos pedais que o empuxaban mentres a vista caía á fronte da roda.
Nese xirar foise definindo a escuridade do mato de amieiros, as escondidas sombras do seu corpo á sombra das árbores, a calor directa da pel branca e o cheiro a descomposición de follas podres, vermes.
Coma co pombo batido polos perdigóns, sentiu moi dentro de si cun arreguizo caer a determinación do que faría; coa mesma glauca exactitude coa que caera o paxaro ferido e o petar seco do corpo contra o chan.
Dixéralle onte que había volver.
Non quixo escoitar as palabras dela.
Nadou río arriba, mentres a rapaza lle pedía que non, que xa a tivera, que mañá non, que nunca...
Só pensara un momento, ao escoitala dicir como para si que o seu mozo saberíao esa mesma noite.
Pero non lle deu importancia.
Secouse ao sol.
Colleu o camiño que gateaba entre as penas, que cruzaba o regato por unha pontella de laxes.
Baixaba polo carreiro que se ensumía entre os pinos e afondaba entre valos de agros nos que brillaba a mica ferruxinosa, que destecía os lindes das aldeas.
Sacábanlle os sombreiros, dous vellos acaroados a un cruceiro, mais el, contrario á cortesía, afincaba aínda máis os pés nos pedais, por poñer distancia, por rexeitar.
Odiaba o seu xesto, e odiaba ese comportamento que o tiña como aguilloado nun cárcere, no cal esa mesma tarde fechara a porta, por dentro.
Píntega, dixo entre dentes, Gonzalo, anicado á beira do río.
E as imaxes dese día viñeron a el fornecidas polo constante pasar da corrente.
Sóuboo desque o mirei esta mañá.
Sóuboo de cada vez que eu berrei pichón, e el ceibou unha a unha todas as pombas que coidaba desde neno.
E na confusión daquela mañá de matanza viu o seu brazo tendéndolle a escopeta cos canos ferventes envolveito no recendo a pólvora.
Deitárase despois na cama, sobre a colcha de liño, as fiestras abertas, as mans ocupadas cun manual de agrimensión, libros sobre dereitos de herdanzas e os vellos pergameos cosidos onde os escribáns deixaran das súas letras as descricións de tenzas que non lle pertencerían nunca.
Mais non por iso deixou de pensar nela e nas súas advertencias.
No medo a unha resposta polo pombal desfeito.
Por iso saíra agachado polo fondo da horta, dera aquel rodeo entre o monte para que ninguén o vira e se volvera tantas veces dubidoso de seguir e de que o seguiran.
Coas mans collía puños de area que ollaba caer sobre a corrente, ao tempo que unha calma somnolenta se introducía por todos os músculos do seu corpo como se o río o levara.
O sol pousón da media tarde batíalle no lombo e notou apegada a pel á camisa.
Tres rodas de muíño espallaban o calmurcio coa constancia infinda do río.
Ensumido na contemplación das areas e das laxes compasada a súa mente ao xirar dos rodicios e á cachoeira da presa, sostivo a loita entre a precisión inmediata de esquecer e o proído na caluga duns ollos cheos de ameazas.
E oulou coma un lobo vello, dun xeito prolongado, baixo, monocorde para espantar todo o que remexía nel.
Pareceulle odiosa a pregunta retórica da rapaza, sen embargo, agradeceu aquel lento "¿que ten?", pois dáballe a oportunidade de volverse cara ela.
De situala, despois de volverse tolo de paixón no seu corpo e de sentir que lle gustaba a rabia salgada e cega e señora coa que se sometera, no lugar que lle correspondía no seu mundo claudicante de amos e criados.
Desentendeuse.
Non se preguntou pola orixe daquela cortesía en quen só agardaba o galano do rancor que o xustificase.
Mirou para as augas, lembrou que unha vez de neno atravesara o río por aquel lugar de correntes e remuíños.
Ergueuse.
Non por atender á conversa que iniciou cun "non sei" exculpatorio, deixou de sentir a súa man que limpaba as areas á outra man e a rugosidade exquisita que adquirira.
E logo, ao erguer a vista, que merda fai ese aí, os dous sucesivos estoupidos e a angustia do seu corpo desfeito, arrebolado na corrente polo impulso dos tiros.
Non tivo tempo para a dor, pero si para ver unha píntega saíndo do lume e todos os amieiros tendendo sobre el un túnel verdoso e cada vez máis lonxe río abaixo.
Despois de cear, non falaron dos traballos por vir.
Detrás da cociña estábase ben, as contras fechadas, a xeada, as mans pousadas no mármore quente arredor do ferro, e entre as regandixas das pranchas desaxustadas víase o lume.
E no fondo dos ollos dela viu o reflexo dourado do lume, nada máis.
Non souberon que dicir.
Non había nada que dicir.
Unha cruz de madeira penduraba á cabeceira da cama.
A fiestra non tiña contras e as madeiras fóranse.
Enriba dunha cómoda brillaban as agullas luminosas do reloxo.
Desde o leito viron o decorrer da lúa sobre os teitos da aldea.
Amuados, notaban os hórreos sen millo; o baldío que cubrían as denegridas uralitas do pallal novo, feito para gardar a herba seca.
Alí onde antes medraba o castiñeiro.
As manchas de humidade na pintura das paredes mergulláronos nos devalos e arroiadas dos invernos.
Nas vetas da madeira do sobrado fixárase a lembraza das horas da enfermidade, e da vellez.
Non había mañá ou mañá era iso: o po que cubría a modiño os mobles arrecadados no faio; a ferruxe abrollada nos apeiros; a xeada, muda, imperceptible, devanada a modiño sobre a aldea; os seus desvelados ollos a reparar aos poucos o paso das horas pola esfera branca do reloxo.
Néboa dos anos fóra.
O fume de tabaco a mesturarse con aquel ar frío e húmido que adentra nos ósos.
Fechar a modo a porta, acender o foco, e diante dos pés ir pondo o circo da luz, coma cando o avó o levou por vez primeira a tornar a auga de noite, co farol de aceite cara o Choupo.
Deprender as horas e os días, e por ducias de anos sen quebra facer o mesmo percorrido mércores e domingos.
Augas minguadas desde o lume.
A cada paso achicadas.
Saber todos os lindes, todas as árbores.
Saber todos os niños e os paxaros novos e vellos.
Veñan as dúas dos agostos de antes, veñan os traballos escravos do inverno, lañar as mans na xeada para apañar os grelos, non chegue nunca o ruído do camión pola agra arriba.
A aldea aterecida na friaxe das cinco da mañá na que os seus ollos recoñecían as pegadas do tempo;
rematadas vellas paredes de pedra con adobes, tellados pallais con uralita, árbores ás que gateara de neno agora eran trabes, penedos aos que brincara agora eran columnas sen tallar, vellos carballos toros para a leña do inverno, e unha acedía na boca do estómago foi o tempo presente ás portas da vellez e da nova mañá ríspita.
Lembra os traballos para facer os establos.
O primeiro indeciso aínda, ideado a cegas, pouco práctico.
Despois pouco a pouco as cortes foron ocupando a horta, boas mazanceiras arrincou confiado no porvir e na saúde do corpo.
Agora ao mellor querería eses sabores vellos, esas sombras onde medrou e aprendeu.
Bos castiñeiros se serraron para as portas.
Canteiros e veciños axudaron a poñer as vigas a cimentar e abrir a terra ata un tobre seguro.
Daban xenio os homes camiñando polas vigas estreitas no cumio.
Chegaban as noites e seguíase o traballo case ás escuras, e todo o que sabía alí quedou, obra ben feita, madura, con ela sentíase á fin dun proceso, no punto máis alto, e a conciencia de estar ante o descenso non puido por sombra aos seus traballos.
A sombra que recoñeceu na voz do seu amigo, xa de vello tratante da casa, cando alertado polo ruído do camión pousou a forcada coa que acomedaba inutilmente o seu gando, saíu á eira e viu ao tratante, francote e serio, vir cara o establo coas cordas penduradas nunha man.
Salomé.
Aquel home, o enxeñeiro Steiner, non sempre fora cego.
Ao seu pescozo faltáballe a elasticidade propia do dos cegos de nacemento;
mesmo no xeito de enfrontarse a un conservaba o enfoque do vidente.
O rostro da criada que o acompañaba revelouse cunha agresividade pasiva:
os pozos louros do río de súpeto sucados por unha cóbrega, conteñen parella sensación.
Mentres Steiner concertaba o meu traballo de contable permanecín co sentido enviso no exterior:
"Estivo a ollar para o Bosque mentres falaba.
Habémonos entender", dixo.
Por un intre, semellou el mesmo ollar a autoridade emanante dos toros dos carballos, e a puxanza da vida nas vedraias pólas.
Sen reparar na súa cegueira, envexei en alta voz a posibilidade de contemplar a diario aquela valgada.
El non se molestou, senón que con xesto elegante e inquedante precisión me conduciu ao cuarto.
Era moi alto.
Ordenei a equipaxe no armario de espello.
Pousei cada cousa de aseo no lavamáns.
Comprobei que o depósito tivese auga.
No cuarto grande agardábame para ensinarme a casa.
Con xesto preciso sinalou cada cadro, moble, perspectiva que se ollaba polas fiestras.
Calei ante certas imprecisións:
os vellos pradairos do paseo eran moreas de achas ao amparo dun teito de xestas;
o labirinto de mirtos que el situaba no xardín francés, unha silveira.
Ao volver ao comedor louvou o chineiro e o antigo cofre sobre a repisa.
"¿Que cofre?", inquirín, aínda que ben vira a marca de po rectangular no mármore.
O estalido da súa carraxe deume un súpeto calafrío.
O bastón do cego bateu estrondoso sobre a mesa.
Desde detrás miña veu o solerte camiñar da criada sostendo ao cofre e aos meus ollos.
Non me atrevín a preguntar nada, mais a miña atención centrouse nese cofre todos estes días.
A noite acalou todo.
O cuarto que me destinaron queda no primeiro piso, mais por estar a casa construída nunha pendente, este coincide coa rasante do terreo, que é unha eira lousada, arredor da cal se dispón os alpendres, hoxe dados ao abandono.
É humilde a cama de ferro, mais a mesa sinxela e forte.
Non conta con auga corrente.
Un can ouvea coa fame, tal é a desidia que gastan para todo o que non sexan estas catro paredes.
Observei que o pan e os alimentos lles chegan a través da xente da taberna, aínda que nunca estes atravesan a murada, senón que dispoñen dun pequeno cuberto exterior onde a criada os recolle e deixa puntuais notas do que precisa.
Á beira da xanela hai unhas espadanas que baten nos cristais ao movelas o vento.
Desde a cama figuran navallas.
A xanela ten reixas.
Sinto dor de cabeza.
Escribirche cálmame.
Isto rexéitame e atráeme ao mesmo tempo.
En catro días non falei directamente nada coa criada.
Só agora me decato de que non hai reloxos.
Axiña a fechou.
Axiña Steiner declinou, cun xesto que indicaba en dirección da muller, que non podía falar.
Quero escribir o seguinte:
de cada vez que marchei ou entrei na casa tivo a criada que abrirme o portalón de ferro ao fondo do paseo.
E nin unha soa vez respondeu ás miñas preguntas.
Os cans só a obedecen a ela.
Cando Steiner me acompañou estes días en curtos paseos, antes debía ela prendelos.
Desde o fondo dos cuartos, chegaba a min o eco das discusións que precedían a cada saída.
Steiner daquela mostrou sempre o rostro cansado dun vello sometimento.
As súas conversas eran superficiais neses paseos;
contraste coas do interior, con ela sempre presente aínda que oculta.
Non pensar máis.
¿Virás por min?
Miña amiga.
A causa da escrita deste suceso nimio, non se me dá, pero obrigado pola insistencia do recordo da flor, direi, coa distancia posible, en que lugar de apartamento me atopo, para soerguer á altura do consciente o que nada significa no tránsito da vida.
Bulen os días por chegar á súa fin, e entre os negocios que a apatía cotiá fai inescusables, tiven a fortuna de ollala.
¿A fortuna?
Quero remediar o recordo da flor, tan inútil na súa presencia coma o valor do xesto que agora fago ao baleirar a paipa.
En Valchao o outono decreba coa solemnidade dun oficio litúrxico.
Só a insistencia de Steiner fai que estea aquí de novo.
Asómbrame que nada mudara de lugar, os mesmos costumes, os documentos do arquivo ordenados tal e como eu os deixara o ano pasado.
En realidade, cunha mañá de traballo tería organizado o papeleo que a casa xerou este ano: algunhas ventas feitas a través de persoas interpostas.
Semella que só neste inverno a casa puido ter algunha axitación coa corta e replantación dalgúns agros.
As mesmas espadanas seguen aí detrás dos vidros atristando a noite coa súa danza ao vento.
Os cans tan feros coma sempre.
Steiner máis apoucado, pero brillante na conversa.
A criada esvaradiza e presente en todo.
Teño tres días, "de vacacións pagas" teiman os meus xefes, irónicos e molestos ao mesmo tempo.
As horas corren somnolentas ata a cea.
Despois no cuarto grande ardeu un bo lume, copas de brandi.
"¿Non ten interese en retomar o noso tema?", dixo Steiner.
De novo a noite e as súas rutinas.
Hoxe paseo con Steiner ata O Remuíño que é unha violenta rompente do río.
Ao bater diagonalmente cunha parede granítica xira sobre si absorbendo calquera pau ou corpo, arrastrándoo durante semanas enteiras.
Unha ponte, que foi construída a primeiros de século para paso das ovellas da facenda, pendura duns cables de ferro a grande altura.
Atravesa de cara ao monte Castelo máis alá do río, todo repinicado coas flores amarelas dos toxos entre enormes penedos.
Reto de pasar a ponte.
Temor.
A voz de Steiner desde a outra beira, distante e amatada polo bruar das augas.
De novo o rito da flor mentres unha chuvia maina envolve o pazo todo en humidades que figuran non ter fin.
Así tres días.
Calquera información que eu demandei sobre a flor escorreu cara consideracións baleiras de contido.
Debo, así e todo, dicir que apreciei nesas divagacións coas que Steiner adiaba unha resposta (que algún día, estou certo, vou ter completa) unha especie de reverencia relixiosa.
"Somos a flor.
Carecemos de motivos como carece a flor."
¿E nós...?
Obrigado pola túa certeza.
Boto uns días na miña casa.
Ao azar descubro algo esencial.
Van alá dous anos desque vin a flor por primeira vez.
Xusto antes de partir da casa de Steiner na primavera do 62.
É agora, despois de dous anos, daste de conta, cando me decato da insistencia do seu deslumbramento;
a penas faltou día no que non a lembrara, e no que ela non me lembrara a ti.
¿Por que marabillarme con esa propiedade única, con ese azul de abelorio da morte?
¿Por que lixar os ollos no cadáver que renace sen estación?
¿Para que insistir nesa modificación arbitraria?
Debo recuar á infancia...
A miña aldea no ermo.
Lía a revista que durante dous anos recibiran na casa, cando na aldea, no cambio de século, viviu o meu tío avó, o agrarista.
Xa che falei dos fermosos números de O Mundo Científico: a instalación dos tranvías nas cidades de Centroeuropa; a rapaz iridescencia dos cometas sobre os mares do Sur, que sucaban gloriosas goletas; a procura tatexante do ámbar nas praias nórdicas, alumeadas polos fachos despois das treboadas...
A historia da flor.
Da flor (como é posible que non o lera antes) informa a revista encadernada en cartoné lañado, que sostivo o grande Humbolt nas seráns da Akademie berlinesa; e a súa rota perdida desde as amarelas páxinas.
Vai a historia.
Un arqueólogo, do que non se di o nome, atopa nun arrabalde do Cairo á volta dunha das súas expedicións a un home moi enfermo.
Ninguén o coida.
Pregunta e sabe que en tempos traficou con obxectos roubados das tumbas faraónicas.
Interesado por recoller datos entra en contacto con el, cóidao.
Aos poucos o vello deixalle ver que posúe un obxecto valiosísimo.
Un día o exipcio convídao cerimoniosamente, fórzao a sentar mentres vai desennovelando unha pequena caixa de madeira.
Con grande sorpresa para o europeo maniféstalle que aquel é o obxecto do que lle falou.
Dentro da caixa hai unha flor murcha.
Dí así, con evidente intención, o narrador.
"Nas vellas mans repousa a flor.
Fóra o areoso camiño abátese nun sol estantío e ferinte.
O viaxeiro, que antes e despois das choupanas vira a extensión delirante do deserto, contempla o movemento ritual das mans do doente.
Dunha vaseira recolle unhas pingueiras de auga que deixa caer sobre a reseca flor, e agarda.
Ela en instantes febrís ábrese, deixa o seu corazón tenro á luz que acada polas bufarras o agoirento interior, mostra a intensidade lapislázuli da súa cor.
Maina, pousada na madeira torna a fecharse e minguar coma un desfalecemento.
Fora rescatada dunha tumba e sobrevivía no seu cofre as xeracións dos homes.
A man do enfermo dálla ao arqueólogo como pago das súas atencións, e tamén coma se dera así fin aos motivos do seu tempo..."
Meu amor de lonxe.
Xa hai quince días que marchaches.
Volveu a rutina, na que sen embargo me comprazo.
O influxo adictivo do alcohol.
O illamento na oficina.
Steiner non reclamou ningún servicio, aínda que o contrato mantense coa xestoría.
Noites nas que me sorprendín con medo de non volver nunca a Valchao.
Luz optimista.
Achegueime á finca de Steiner.
Debo saír de dúbidas.
Valchao estala en vida.
O contraste entre as informacións que preciso confirmar de Steiner e da flor, e a seiva puxante da natureza, é doloroso.
Semellaban agardarme, mais non como se agarda a alguén despois de ano e medio, senón como se me agardaran de onte...
Steiner herdou bens da súa terra en Freiburg.
Co pretexto de ordenar e xestionar a súa herdanza conseguín enfrontarme a soas con el.
Rexeitou amablemente falar.
Forceino, dun xeito impropio en min, á vista do Remuíño.
Non sei se chegou a ter medo de que o empuxase á auga.
Condeceu en falar, mais dun xeito no que o derrotado viña a ser eu.
Resúmoche a información que obtiven.
Os bens foran mercados durante o seu traballo de enxeñeiro, especialista en encoros para a construcción da pequena central que fornecía de luz á vella cidade eclesial.
Os bens da malfadada, agora sei porque anos atrás os labregos do contorno rexeitaban falar comigo, casa de Valchao.
Xa coñezo as malas artes coas que foran adquiridos, despois de ser paseados na Guerra dos meus pais os seus propietarios directos.
Perdeu a vista coincidindo coa chegada da súa nova e adusta criada.
O rastro desa vontade solitaria e misántropa remóntase ata os longos paseos da súa infancia polos bosques da súa Xermania preto de Freiburg.
Tardes enteiras nas que os pés acompasan o xogo da auga nas delicadas canles das rúas da cidade.
Horas de ollar o río baixo os olmeiros.
Friaxe irisada das capelas protestantes.
Libros de botánica debullados na humidade do invernadoiro modernista do pazo.
Mentalidade de balneario burgués onde non chegaban senón ecos lonxanos da convulsa morte que o circundaba.
Estudios delongados por satisfacer a orde da herdanza cultural alemana.
O segundo paso da trama sucede cando un Steiner medoso e senlleiro non regresa a Alemaña unha vez rematada a construcción da presa.
Durante os anos da Guerra é faccioso.
Coa Segunda Guerra Mundial resístese a volver e xustifica a estancia coa presencia nas minas e na información política.
No curso dos seus contactos traba coñecemento co vello Hoffman de secreta vida na nosa cidade.
Sabe da súa orixe, da súa historia de vello botánico retirado.
O odio vai postergando o encontro co home, adiándoo para mañá ata que pasan os anos sobre os anos.
Un día, ao comezo da gris década dos cincuenta, agarda polo coche que o ha levar á casa de Hoffman.
E dalgunha maneira sente que unha parte da súa vida remata.
"Aínda non."
Insiste Steiner.
"Aínda non."
Presupoñendo un prazo, unha mecánica, unha dosificación nas cousas que me vai dicindo.
É coma se me instruíra nunha disciplina negativa.
Cada vez son recibido con maior agresividade pola criada, e cada vez Steiner confíase máis en min, pero sinto que todo é preconcibido polos dous, cada paso que dou, cada amizade que se vai.
¿Ti?
Hai unha diferencia entre esta e outras visitas, voume adonando da casa, impóñome e fago que Steiner me siga fóra.
Agardo displicente que rematen as disputas na súa lingua.
Non importa que a fereza dela sexa cada día maior, non lle teño medo.
Descubrín a noite da casa, as voces que de día son ríspidas a causa miña, de noite vólvense tenras entre eles que dormen no mesmo cuarto.
Se Steiner insiste no seu silencio sobre Hoffman marcharei.
Decátome de que o tempo xoga ao meu favor.
Comezo a figurarme na imaxe do herdeiro.
Con tanto confiar en min non me sería difícil trastocar algún que outro documento...
¡Que fermoso o paseo de onte ata O Remuíño!
Baixo o sol comecei a ver Valchao por meu.
Todo o Bosque meu.
Desexo de permanecer alí sempre.
Lonxe.
V
Non te esquezo.
Esta vez pasou menos tempo.
Eu sabía que ía pasar menos tempo.
Uns meses de contabilidades estúpidas.
Teño unha seguridade nova.
Hoxe chegou carta de Valchao.
Esixen a miña presencia de inmediato.
Aviso dos xefes de ser esta a derradeira vez.
"...anúncielle a Steiner que non podemos prescindir de vostede por tempos tan excesivos..."
O intertroque de voces adormécese no espacio interior.
A dificultosa pronunciación do visitante delata a súa orixe xermana.
A súa cara segue os pasos traballosos da vella, que desde o arrinque da escaleira o fita con intensos ollos azuis denantes de esvaírse cara o piso, onde por diversas voces sabe que agora se desata a discusión, entre o desdén autoritario da muller e a voz seca e somnolenta dun corpo cansado.
Nas vellas fotografías, que se dispoñen polas paredes do corredor, contempla con crecente inquietude rostros que conservan fixada a dureza do xesto, entre as artificiosas poses necesarias nas longas exposicións dos fotógrafos pioneiros.
Por todos eles discorren os rasgos dunha estirpe.
Non lle sorprende recoñecer a casa da súa infancia nunha das fotos.
E na luz dos ollos daquela criada nun recanto da escena, descobre a acendida cor dos ollos da muller, que agora o chama polo seu nome, e cunha amabilidade gretada por secretos sentimentos, o convida a pousar o abrigo, e subir ao cuarto onde o agardan.
O home cego diríxese con precisión e lentitude cara a mesa.
Alí como procurando antes a súa posición na conversa, apalpa todos os obxectos.
A súa man repousa no cofre despois de acender a paipa.
_Dareille un exemplo:
vostede mercou a fermosa quinta de Valchao.
Eu facilitei a compra ao procurar a morte dos seus donos.
_...
_Algunha vez seralle...
_Non se decata, querido Steiner, de que fala de si propio cando me pretende rebater.
Eu, coma vostede, non teño nada que ver co mundo.
Todo neste cuarto é anterior ao meu nacemento.
_Comprendo, o seu derradeiro reducto de felicidade.
O que nunca soportaría perder.
_Erra de plano, mozo..., do meu odio, extremado coma un ciste.
O seu pai era cego, ou foino desde un determinado intre.
¿Non é certo?
_Non tarda o día no que sexa seu.
Precisamente Ela anda a buscar unha substituta, a súa vellez non pode aturar por máis tempo o legado.
Abonda con saber se vostede acepta o precio.
Cando Steiner tentou, amparado na cegueira do home, erguerse cara o cofre para abrilo, unha voz triste coutouno.
"Aínda non, Sr Steiner, aínda non."
Ao voltear a cabeza viu a ollada adoecida da criada.
Non atendeu á orde da vella.
Forzou a man de Hoffman.
Eles, súpetos, trocaron a violencia por unha intensa amabilidade.
Steiner sentiuse daquela a caer nunha arañeira xeada.
A flor tiña o recendo intenso do corpo dunha muller.
Foi a recuperada criada sorridente da súa nenez a que verteu as gotas de auga sobre a flor.
Foi el o que abandonou toda resistencia.
VI
Pola mañá abriu a porta a criada.
"O Sr. Steiner agárdao."
Aos seus pés repousaba unha maleta.
"¿Vaise?"
"Si.
Xa non é necesario que permaneza máis aquí.
Pronto serei reemprazada.
Non se inquiete."
¿Como xustificar a esmagadora paz que sentín, fuxidía mais abonda para permitir a súa partida?
Mentres bebía un vaso de auga na cociña, decateime do perigo.
Os catro cans deambulaban polo patio.
O portalón fechouse tras ela cun golpe seco...
O bater dun obxecto no piso superior reclamoume á presencia do cego.
"Non tema meu amigo _díxome_.
¿Non me confesou tantas veces o pouco que lle importaba o mundo?
¿Non me ten afirmado que de todas as cousas destes anos a máis relevante para vostede foi contemplar a flor?"
Despois corrín ao cuarto grande.
Sentía a tos, a gargallada dolorosa de Steiner ás miñas costas, ao fondo dun longo corredor.
Na repisa do chineiro ollaba a marca do cofre, como o primeiro día que chegara a Valchao...
Fun reclamado de novo polo enfermo.
"Atenda agora _dixo, recomezando a historia do seu encontro con Hoffman_.
Acubillado nesta casa, despedidos os criados, desordenado todo, agardei.
Poucos días.
Na xanela do sur, adormecido no parladoiro.
Pasaban as horas.
¿Quen pode dicir o desexo que tiña de saír, de marchar?
'Ela buscarao sempre, é inútil que rexeite o noso galano'.
Dixérame Hoffman.
Nos nove días seguintes ninguén chegou.
No décimo choveu sobre o corpo alto e os pasos decididos dunha muller.
O pano da cabeza.
O cabelo louro.
Dúas xemas azuis os ollos.
Traía unha bagaxe escasa.
Un bolso de man, como demasiado cheo, deformado por algo que non se acomodaba ao coiro.
Teríame sorprendido da displicencia da muller se non estivese tan obsesionado con aquela forma que forzaba o espacio do bolso.
Na eira lousada de Bachau lisqueillo das mans.
Cantas veces ela mo recriminou.
Alí mesmo, a soas coa moza, abrino.
A chuvia obrou o milagre, e todo, todo, se arremuiñou arredor das pétalas vertixonosas e lentas da flor.
¿Como dicirllo?...
_Os dedos de Steiner continuaban dentro do cuarto, case a escuras, o xesto da flor.
Calculei os anos que pasaran desque perdera a visión.
A man do cego procurou o meu brazo, fría, anguriada...
_A vella amiga miña xa se foi.
Ben.
Pronto volverá a nova agora que o temos a vostede..."
Deixou de premer o meu brazo, repousou.
Pasou un tempo ermo, entre alentos cada vez máis febles.
Á fin volveu falar.
Dixo que anos despois ("O tempo a partir dese momento non importa", dixo) fora cando enviou unha carta á nosa empresa.
Un tempo de encontros febrís coa friaxe apaixonada da muller.
Anos dun pracer intensísimo ennovelado na cor azul da flor e da muller que o ensumía, renacidas as dúas cada día na negación de todo o alleo ao seu amor e á flor...
Díxome que un día a sentira vir de noite;
os ácidos preparados.
A soas había pouco que abriran o cofre e verteran a gota de auga e viran renacer de novo aquilo que era máis vello que a historia do seu pobo.
A man fechara o cofre.
As sabas foron frías.
O silencio estremecido da montaña lembroulle a Xermania xeada dos seus días de escola, e a noticia da cegueira do pai, o rostro da criada.
Agardou.
Non se defendeu Steiner cando sentiu a agudísima dor sobrevida aos seus ollos, e a voz, diferente xa, da muller imperiosa, remota, escura...
Penso nun neno:
téñoo visto nas marxes do patio, nun colexio da vella cidade eclesial, coas súas bibliotecas adormecidas baixo a chuvia, as súas aulas inútiles, os seus tendeiros, todos coidando dos seus pequenos e monótonos corazóns, créndose inmortais, os mesquiños, dispostos a matar por defender os seus grises días...
Un neno como fun eu: só, illado, fuxitivo, aterrado por dar razón de si; a pedir, asustadizo, libros na biblioteca pública.
Ti, cando eu non saia nunca deste lugar, dirasme como vai medrando.
Poñerás, aconsellada comigo, as minuciosas trampas que lle neguen o mundo.
Trampas definitivas, certas coma cristais de xeo onde esvare, sempre na miña dirección.
Chegado o tempo el saberá de min, da flor que custodian os meus ollos cegos...
Se Steiner non me enganou, se esa muller que abre a porta es ti.
Busquei a mesa que corresponde ao número 29 escrito na cartolina plastificada mediante a cal son localizable.
Mentres agardo que me traian o libro que pedín, dedícome ás cousas de sempre.
Poño a cazadora de coiro sobre o respaldo;
séntome;
ollo a xente e as miñas mans inquedas pousadas unha derriba de outra;
marco un ritmo inaudible coas xemas dos dedos, vou arrincando o plástico adherente que identifica esta mesa como a número 29.
Supoño que ese costume me libera dos nervios que me consumen a pesar dos calmantes.
Espero...
Vólvome a ver que pasa co libro que veño de solicitar.
Sinto paz na biblioteca, penso que o sentimento provén da conxunción de todas as soidades ou da multiplicidade dos soños que emerxen do interior dun.
Góstame o silencio, non facer nada, non tomar decisións, esas horas indeterminadas nas tardes outonizas do comezo do curso e ese matiz dourado da luz caente do lampadario.
A harmonía do espacio que se alonga ata o gran ventanal vidrado do fondo...
Todo é morno, nada conturba a memoria, nada avergoña.
É como se aínda non abrira os ollos, como se puidese suceder un milagre, e pésame o corpo todo.
Son na biblioteca o dono dunha zona indeterminada do tempo onde non hai tempo.
Imaxino os longos corredores de andeis, a luz difusa á que se entrega o bibliotecario por escaleiras e estancias labirínticas.
Éme fácil crer no deambular decadente dun bibliotecario cego a través dos corredores.
Mesmamente rematara de ler a dedicatoria coa que un tal Steve W. facía entrega do libro á biblioteca a cambio de favores non especificados, cando sorprendín nos rostros que ante min se atopaban a distracción motivada por certos movementos ás miñas costas.
En efecto, vin como aquel home pequeno levaba firmemente suxeito polo brazo ao empregado e o poñía fóra da sala de lectura.
Despois dirixíndose aos lectores fíxolles os mesmos xestos que podería facer ao arrecadar unhas galiñas.
E dirixido a min, especialmente, un sorriso forzado.
Sempre me incomodaron esas distraccións.
Sempre.
Métome na lectura.
Pasou tempo.
As páxinas foron sucedéndose unhas tras outras, con algo parecido á auga do río que un mira pasar somerxidos os pés, sentado nunha presa.
Apreciei os argumentos retorneados, e a suficiencia barroca das frases, coma un sofista.
Podería replicar, contrastar demasiados feitos, sinalar os paradoxos nos que o escritor caía levado en moitas ocasións polas propias necesidades retóricas...
Pero de a pouquiño, manseliño, noto que me dá igual:
o bosque é cada vez máis mesto.
A enramada cóbreme como un teito de serpes.
Non podo ver a luz, se é que seguía a haber luz.
De vez en cando ergo a vista e vexo ao bibliotecario ao fondo:
rise cunha risa xorda mentres convida á xente a saír, mentres eu me desfrago no bosque.
Cada vez máis abaixo e cada vez con menos luz.
Quedo perdido, coas mans tentando abrirme paso na frouma mecha.
Non sinto paxaros, non vexo bechos, tan só un recendo de podremia azucrada, diversa;
coma se os meus pasos a foran acordando.
Non noto sinais de feras, sinto que dormen, que alí todo adormeceu e que as árbores non medran desde moito antes de eu chegar.
E sempre é descender, e sempre son as árbores máis grandes.
Baten na cara as follas e as silveiras arrincan fíos da roupa.
Na camisa ábrense pequenas flores de sangue que non me causan dor.
Ninguén se decata.
Ninguén pode xa decatarse pois toda a sala quedou baleira.
Só ao fondo, sentado na mesa coas pernas badaleantes e ridículas, vexo ao bibliotecario que me observa, mentres as súas mans introducen entre as páxinas apegadas dun volume novo un abrecartas de prata.
Paso máis páxinas e fixo os ollos con teimosía nas liñas, como para liberarme do silencio que percorre o bosque.
Sei que fóra comezaron a caer os edificios, a estalar os vidros, a ensumírense na terra as vellas rúas.
O cal cae en anacos e quedan mapas de xeografías imaxinarias polas paredes.
A desolación dos días detense na sala de grandes andeis e mesas de madeira ordenadas coma nun labirinto que el percorre, pousando os pés con extremo coidado e mantendo disimulado o abrecartas de prata.
Ao mesmo tempo, asomado eu ao fondo do abanqueiro, vexo como sobe a sombra pola outra costa do caborco.
Sinto vir algo de detrás miña, algo que vai pisando o gasto centenario da fraga.
Sei que se ergo os ollos verei unha sala estantía, parada a lectura nunha liña calquera ou na gran lámpada que se apaga, ou nos seus ollos que se cravan no meu lombo.
Non podo fuxir:
estou ao pé do caborco cara o río que escorre alá no fondo.
O seu brazo tocoume.
Abrín os ollos.
O home sorría, pero eu souben moi certo que un intre antes a súa expresión era ben outra;
que de súpeto el tiña moita présa.
Así que fechei o libro, non sen antes reter a derradeira frase da páxina, "certas clases de insectos non perciben os sinais que eles mesmos emiten".
Repetina mentres baixaba as escaleiras cara a rúa.
Vin a xente camiñando ás casas.
El comezou a seguirme.
Puxen a cazadora dun xeito automático de paso que botaba a correr.
Só cando a xente comezou a fixarse en min, polas rúas íntimas dentro da luz dourada do solpor, vin a miña camisa rachada e as manchas vermellas.
E se agora saíse ás escaleiras podería velo nos recantos en sombra do portal.
Pasou aí toda a noite.
E por iso escribo isto, porque sei que se adormezo el espetarame no lombo a estreita lámina de prata.
Dispóñome, a pedido seu, a escribir as palabras que me solicita sobre os derradeiros días do pintor.
Vostede descobre os seus cadros;
recoñece o lugar onde foran pintados;
pregunta ata que me atopa.
E con isto cáusame dor.
Mais non llo recrimino.
Quizais, algún día futuro, non me perdoe estes folios que vostede quere rescatar do esquezo.
En calquera caso, volvo a aquelas horas como aos restos dun naufraxio;
e con elas volvo ao mellor de min.
Soubo dentro daquel coche de liña, que a viaxe había ter unha fin e que da cela de vidros do ómnibus, que contiñan coma un acuario a mansedume dos seus xestos, nada quedaría cando ao por o pé na parada final o asaltara de cheo a presencia do mar e do vento que ciscaba sobre o asfalto as areas e os lonxes coma un tolo.
A vila reparou nel coma nun corpo estraño.
Todas aquelas casas de verdores adormecidos.
Os granitos pulidos da modernidade.
As coutadas galerías da terra sen sol.
A praza deserta, a fonte seca.
Os quince metros que o separaban do mar.
E que cousa ciscada se lle veu ao corpo...
Saía do cuarto certo de querer abrirse paso a través de recordos paralizantes, de tentativas frustradas, de lenzos apilados no sobrado da súa casa.
Frouma dun bosque áspero que lle couta a visión.
É o home que procura o mar, a presencia da xente ás agradas dos barcos.
Sábese rabiosamente incapaz de deterse e trazar os seus corpos nos cadernos de apuntes.
De que aos seus lenzos os atravese o son da serea da lonxa.
Fuxe ata as pedras de gran vermello, no extremo dos cons.
Alí o largacío do espacio, a soidade, permítenlle a forma.
Liñas que axiña se mostran no branco papel.
De primeiras febles trazos, ao caer da tarde seguranza.
Conformidade co traballo feito, por fin desde hai anos.
Agarda pola noite sentado nas rochas, recibe a brisa, e camiña ás tabernas e ao cuarto que o fecha no seu silencio de nau afundida.
Despois de San Xoan viñeran aqueles días de chuvia que o coutaron na pensión.
A vida fíxoselle pesada entre o fume do tabaco.
As mans pasaron gastas sobre os lenzos.
As moitas horas de sono non o libraron da canseira.
Viuse a camiñar pola horta da pousada dado á chuvia.
O corpo soubolle a un hóspede vello e mal coñecido.
Temeu a lembranza de Maud, e sentiu a vertixe dos inútiles anos perdidos nas absurdas composicións decorativas que vendera tan ben como fondo de escena para os seus amigos burgueses.
Ollou o traballo feito.
Apoderábase da pousada, diante da ollada desnortada da dona, incapaz de comprender e de protestar.
O pintor arrinca polas mañás sen saúdos e non volve, senón á noite, de seguro bébedo.
Así comezan os erros:
primeiro foi o medo á certeza das cores, ao oficio inútil que esvara pola tona dos obxectos, circunscrito ás súas propias medidas de mediocridade.
No sucesivo non permaneceu máis alí dentro, a súa pintura faríase fóra, onde o mar aberto o dispuxera para o intento, aínda que, quizais, non para a realización, soñada desde os seus días da infancia.
Así o puiden ver, en días sucesivos, eu, G.: a mestra.
Era desde os ventanais da aula.
Alí, os ollos afixéranseme á monótona alternancia entre o interior tenro e febril dos nenos e os campos da escola, que se vertían ao mar coa mudeza das cousas deshabitadas.
O vento arrastraba neles a desorientación do mar aberto.
Só cando os xogos dos rapaces rebulían na cancha de cemento e lama, o espacio murado de adobes era algo máis que un escenario baldío.
Aburrida de verme tan fóra do mundo na vila mariñeira, pequena e deserta, nos dous longos invernos que me deitaran nos ollos un aquel escéptico.
Os días sucedéronse, ás veces escampou e todo semellaba máis... normal.
Foi despois do San Xoán que viñeran aqueles días tristes.
Unha tarde olleino chegar bébedo polo camiño que bordeaba os cons.
Na súa man esquerda arrastraba un lenzo ao que xa se lle fenderan os listóns, de seguro ao valerse nelas involuntariamente.
Vino achegarse polo camiño, agarrado aos valos.
Ollaba de vez para atrás.
Ollaba ao mar, ou a algo indeterminado detrás súa.
Sentín que naquela ollada había medo e rancor.
Non podía escoitar a súa voz pero sentía os seus labres moverse, dentro da chuvia.
Vino anicarse, súpeto.
Vino caer coma un monllo.
Vin ao seu lombo procurar o encosto do valo, e fixar os seus ollos no lenzo, e recoller a cabeza entre as mans, e de cóbados nos xeonllos contemplar o lenzo e o mar.
Non souben moi ben por que deixaba a clase.
Baixei as escaleiras ao tempo que lixeira vestía a gabardina branca e ataba o cinto darredor.
Non recollín o paraugas, e alguén me mirou saír da escola e alguén preguntou sen ter resposta.
Cando chego ao valo non estaba alí.
O que si estaba era o lenzo.
Maltratado pola auga que escorría.
Tamén eu me aniquei, tamén eu mirei involuntaria ao mar para ver se alí vía ese rostro entre dúas augas, desprovisto de toda anguria, frío, pálido, estatuado no mesmo intre de baixar aos fondos escurísimos do lenzo.
Días azoutados.
Chicotazos de vento que tiraban o trípode.
Areas que se apegaban fortuitas e duras ás cores.
Chuvia.
Loucura de pintar.
Tos.
Alucinación do home que pinta na praia.
Acordar á mañá e pensar:
onte houbo un home e un lenzo baixo a chuvia.
Quero que saiba que era o meu rostro nese lenzo.
Primeiro o mar, logo cores de por baixo do azul manifestáronme, e despois a lembranza del traballado polo coñac, sosténdose no valo.
Consumido pola forza daquel mar e, ollaba atrás e sentía que de lonxe o seguían uns ollos, e era posuído por un medo...
O medo que hoxe lle transmito pondo todo o que me resta de inocencia.
Amence.
Non seguirei.
Despois fun trasladada.
Aos poucos as súas cartas foron máis inquietantes.
Non se arrincaba de alí.
A derradeira é a seguinte:
Ninguén sabe como choveu aquela noite na estación.
"Hai anos..." non di o real:
o real é agora para min a negación dos minuciosos azares diarios, os xestos repetidos no baleiro incontestable de cada xesto.
A memoria da estación tivo a consistencia dunha mazá madura.
Agora é incompresible coma o eco que devolve un pozo.
Non sinto aquela noite, e esa sensación obra no meu cerebro na forma dunha froita reseca.
A terapia convídame a afirmar:
"Ninguén, agás eu, pode saber xa como caía a chuvia aquela noite na estación de B.".
Mais nesa primeira persoa, e na afirmación do espacio, hai a mesma falsidade que nun espello:
produce unha imaxe invertida.
Diante do espello estou eu, o enfermo, nel aparecen os síntomas.
Velaí os están: el, o tren, a chuvia fría, o vento e a noite que envolve a construcción decimonónica.
O tempo é agora, cada trazo no esvarar do bolígrafo é o tempo.
A enfermidade que programa cada liña como un cancro, é o tempo.
Nunca saberei con que fixo fronteira esa estación, esa cantina, esa noite.
Reparo en lugares que non son máis que un reflexo no fondo dos ollos, cando noutro tempo os tiven no sentido, nidios coma o peso da froita.
Non podo asegurar nada.
Non recoñezo a conciencia primaria e física de min.
Discontinuas vagas de chuvia.
Trens por un instante atravesan.
Paredes brancas.
Corredores entre portas que clausuran os berros brancos.
O corpo na autonegación.
A sintaxe coma un corpo varado nun recanto.
Toda a memoria é del.
El, o meu síntoma, o meu aliado.
Eramos dous debaixo daquela construcción ferroviaria de primeiros de século.
Arredor, unha cidade que nunca coñecerei.
Asegúranme que estas árbores do xardín son a cidade, que a mesma neve que se derrete nas tellas dos barracóns que se ven desde o despacho do Director son a cidade, que a miña cela enreixada e branca é unha das manifestacións da cidade.
Eu non o sei, aínda.
Mentres, direi que, aquela noite, arredor nosa, silandeira e bébeda, repousaba baixo a chuvia a cidade de B. na que el se detivo.
Non sei cales foron as miñas razóns para acudir aquel día á estación.
Presumo as súas.
Un mes viaxando arreo polas principais liñas ferroviarias de Europa, con ese orgullo dos viaxeiros modernos que contén as medidas absurdas do idéntico.
Sucedeu despois de pasar as fronteiras de dous países.
Despois de días de tren cara un destino remoto e capcioso.
Sucedeu que mirou, só iso, por primeira vez despois de centos de terras e olladas, cara os vidros.
Naquel rostro puiden sentir como tentaba afirmarse no externo.
Pero o externo era cada vez máis o xermolo dunha noite tubular e pálida.
Denantes foran os campos cos pegureiros e o gando a fuxir baixo o trebón.
Os salgueiros nas estremas das agras aristocráticas.
O tren detido polo pedrazo que ameazaba escacharlle os vidros.
A fragancia da terra ondeante e tenaz acesa por arcos da vella vagantes e indecisos.
A indiferencia de toda a xente do tren allea a aquel milagre.
Os poboados onde os cans bulían cunha aquela nómada e oulaban ao paso do comboio coma ao paso dun defunto.
Así foi que as vías do tren seguían agora os rumbos do Golgar.
E alí, no vagón-comedor, acubillado no consumo dunha copa de coñac, agardou a noite ante a ollada malévola dun barman que recibiría as últimas moedas da súa fuxida.
Alí viu o meu rostro, a penas debuxado nos vidros contra a noite, semellante a unha carauta de cera.
Souben que lles dixen isto procurando, coma unha pedra imán, conter os meus fragmentos;
ben sei que só a temperatura desbordada dos meus ollos é miña nestas noites brancas.
E falar foi como aferrollar un poldro, un equilibrio da mente, que doutro xeito quere deitarse cara esa beira escura da existencia, tan fráxil coma a luz nos ollos dun neno.
Sei que aquel encontro foi necesario para os dous.
Que nada hoxe seguiría a ser o mesmo sen as súas palabras, afagadas palabras coma limos dun pozo.
Non veu un día o recordo, despois de calendarios acugulados no fondo.
Viñeron asaltos súpetos.
O seu corpo con todo aquel transcorrer de hoteis e relentos doutros ceos.
Non houbo respostas para todo o que fixo cruel a súa conciencia de si.
El era unhas mans abertas na desculpa, unha imaxe contida nun espello, que foi aquela vez espello da cantina da estación aberta na noite.
Cun lene sorriso dime que el nunca deceu alí.
Que só eu baixara do tren.
_O rostro negando.
Os brazos abríndose e fechándose en tensión.
_Lembra as pequenas cousas, dime, lembra o café, a outra xente acobadada na barra, que erguen a súa taza e remexen con precisión o azucre, e ollan o remuíño negro, quente, e aspiran o bafo e o recendo mesturado ao fume do tabaco.
Recoñécete no século.
Mira aquel home irónico, vello canto ti o poidas ver, mira as súas mans de barqueiro, exercitadas no transporte de canta xente caiba na túa memoria.
Olla como prende as copas polo toro e brinda con cada un pola súa viaxe cumprida.
Lémbrate, dime, como rexeitou o óbolo que en pago da túa viaxe lle ofrecías.
Como te coutou cando tentabas saír pola porta da cantina cara B.
Como te deixou alí, a ti só, a ti, enviso no ir e vir da porta batente, que proxectaba hipnótica nos teus ollos os reflexos dun rostro no que xa non te recoñecías.
Recluído no contorno do que comezaba a ser auga-neve esmigallada sobre anacos de ríos; visións de portas verdes en paredes descoloridas e sombrizas cortes onde o bafo de animais ocultos remexía as sombras; horas de escola agachadas nos debuxos de libros que perdían diante túa a forma que sempre tiveran; perfís de rostros que te fitaban con infindo amor e que xa non podías chamar polo seu nome.
Como os viches partir coas súas bagaxes, como para unha festa.
Chegou unha tarde;
cando non hai ninguén no bar, e non pasan automóbiles pola estrada.
Non sabía levar a roupa: a cazadora e a camisa gastas, os ollos gastos; sen paz nos xestos; inquedo e fuxidío na hora de pedir algo.
Esa voz tan baixa.
Movéndose, pero como con medo de estragar o sono de alguén, pasos longos, sixilosos, que parecían querer tropezar nas cousas.
Sentouse e bebe cervexa, os botellíns apodéranse da mesa.
Gasta o tempo ollando a liña do horizonte.
Os ollos fixos vóltanse súpetos á estrada cando sente un coche.
Nerviosamente agarda que se deteña.
Os veciños comentaban no caer da tarde, e comentaron aínda un ano despois.
Sei por que escolleu ese lugar para deterse e agardar.
_Un ano desque cheguei.
¿Estiven para agardar ou fuxir?
Era un lugar absurdo para as dúas cousas.
Soamente sei, sóubeno desde o inverno que ela ha volver e que preguntará por min na cidade (esta vez non direi o seu nome).
Alí agardarei que se feche o círculo derredor nosa, máis vello, máis falso, cunha arma que ela quizais fará inútil.
_Despois foise, e sentín dor no peito e desespero e constancia e amor, as mans nos petos, de seguro cos puños apretados.
Así se foi.
Descubro, que é circular a miña mente, labirinto circular e non embrionario.
E non a soidade sen fendas;
eu rematando en min, arredor, arredores, e isto xa importa como importan as mans ou o sexo.
Sen amar a ninguén, sen amar nada, podo dicir: todo sucedeu detrás dos vidros.
Eu estaba case con rabia ao par dos xeados cristais.
Trade, aluminio, broca.
Sen amar a ninguén.
A xeometría dun apartamento igual á do outro.
E no outro non estaba ela.
Hai iso si certas modificacións persoais do espacio.
Esta tarde o sol deu na parede de ladrillos de enfronte, e o reflexo arrubiado da luz pousouse sobre todas as cousas do cuarto e sobre min que estivemos calados sen explicar nada, sen saber nada, como cando se escoita unha festa lonxe, deitados na herba polo medio do verán que pasa coma serpe.
E había dezasete anos para amar a unha muller, que aínda non estaba lonxe.
E de súpeto será imposible botar unha ponte sobre os meses que lentamente nos distanciaron.
Volve a voz do neno coma unha aniquilación silenciosa, aínda que violenta e sen árbores.
Porque tamén debo dicir que os coches pasan sen descanso e hai certa nostalxia nesa voz augardentosa que ascende da noite, de alá abaixo, na rúa.
Hai algo que me mira, ou é ela ao escribir na carta... _luces diagonais sobre o río.
Ninguén pasa e case amence.
Meu amor, volvo.
Non te librarías de min se non volvese.
É a única cousa que me queda por darche e por perder eu mesma.
Despois... destruír "¿por que?" dirás e ¿quen sabe, nin o saberá nunca?, non hai razóns, hai o río que baixa e os ollos que o miran e simplemente o amor que xa non é.
É un feito, non unha vontade_ ...quen me detivo.
Ela chamou por teléfono.
Era agora.
E só e desprovisto de forzas deixei que timbrara sete veces, despois a man someteuse ao costume, á dictadura, e prendeu nel coma no único que nos suxeita; no cabo, na fin, na man.
"Esta noite..." e non houbo máis voz, só o ton continuo da comunicación interrompida e do corpo sentado ao pé dos vidros, xusto onde remata o edificado e comeza o espacio convulso da cidade.
Recoñecín a miña situación, erguinme en contra de todo o meu corpo, procurei a gabardina e nela apalpei o revólver...
Non pensei: ir fóra, ir fóra, axiña, non hai tempo... senón que fixei a modo a imaxe das cousas que non volvería ollar.
Tiña as chaves do coche.
A radio acesa esgotaría as pilas ata que ningún rastro de voz dera alí dimensión do espacio.
Agora chegaba o definitivo.
O que non tiña volta.
A última oportunidade de rachar o círculo.
Non souben evitar o reflexo do meu corpo no espello, nin esa sensación que me traía aquí a este lugar, irónicamente, aínda.
Podía escoitar a voz dun neno cando baixaba as escaleiras.
Un andar ou dous máis arriba, e sen embargo como se procedera dun lugar alleo ao seu tempo e aos actos precisos do meu corpo desprazándose.
Era un neno e seguino a escoitar toda a noite.
Maino, desde fóra do que podo chamar: eu.
Toda a noite.
Os coches descendían pola estrada nunha dirección única.
Decateime do meu destino.
Será no bar de sempre, no de antes de...
Tomei as desviacións oportunas.
Por fin rematouse o asfalto.
Había agora lama xeada, ensarilladas pistas de extrarradio entre casas baixas, choupanas debuxadas pola humidade e algún campoleiro onde xogarían nenos se non fose inverno e noite.
Súpeta, a luz dos faros doutro coche espetábase nos meus ollos e tamén a do meu nos ollos dun gato que a reflecten coma cousa antiga e selva e golpe e bulto sobre o que pasan rodas.
Un pouco fatalista lembrei o inverno de Castela, e temín de novo aquel ceo sobre min, e temín a noite chea de gatos mortos nas estradas, pero o meu corazón non se gretou;
xa non.
IV
V
Inmediatamente acordei nunha canción de Jazz e nun lugar no fondo da barra.
E ela aparecía esta vez de contado.
O traxe negro e o sombreiro coma sempre, coma antes de.
O vodca ao igual que eu coma sempre, coma antes de, cuns grans de pementa, coma eu sempre antes...
"Por todos os profesionais da angustia", mentres erguía a copa como para brindar e os dous calamos, e pousamos as copas e ollamos o espello detrás da barra...
Estounos vendo.
Os círculos que a copa deixa na madeira desdebúxanse.
Eu cría que indeleblemente nas febras das táboas...
Despois un sinal de humidade como recordo ou paso do tempo.
Inerte.
Ao pairo igual que unha gaivota, e teño agora a razón de estar alí e xa ten comezado, algo que foi azul e mar e un sol roxo no rostro calado amoroso posuído polo soño e bicando mentres o mar bate e nada parece estar aquí senón lonxe inalcanzablemente lonxe preguizoso e íntimo e coma un camiño que podería levar pero non leva agora á vila mais nada parece real baixo esta luz que en troca vira as cousas nidias para dicir nidio o seu nome estranxeiro e íntimo que sobe coma sutís dedos rozando a pel coma espera de hoxe imposible mais contida e belísima dos seus dedos labres húmidos e salgados saíndo da auga Georgette mentres o mar batía toda a tarde e toda a vida e quizais xa anoitecendo coma agora ou antes nos cristais fríos que percorren os dedos debuxando no bafo o que pertence ao pasado e agardo....
VII
Estalou no espello de detrás do mostrador e tivérono que botar porque eu era xa coma outro, ou doutro que dentro dun coche ameaza cun revólver mentres mete as chaves e arrinca, cos ollos fixos diante disposto para un argumento estricto, coma nun cine teimosamente trasladado polo centro da noite cando chegaron as árbores intercaladas entre as casas, e logo, máis e máis distancia cara o mar...
Cando un pasara xa a ser outro, ou doutro que agora andaba cara o mar, descalzo, nunha ofrenda de furia e certa inconexión.
Estraño ao novo ser que nacía nun e que era herba que move o vento abaixo sen preguntar sequera de mais polo senso das cousas, pois nelas podería inmobilizarse.
E aquí remata e non na area mol e quente, nin na herba do verán, nin en ti amada Georgette.
Aínda que puido ser, e agora ten que pasar o tempo, para que de novo sexa certo.
En ti xa non amada Georgette, en ti xa non obstinada amiga.
No mar: acaso triste.
Dous días antes pedira permiso para ir ao enterro da súa avoa.
Cando baixa do autobús nota a roupa apegada.
Faise de noite: unha noite lenta, convidada ao xogo promiscuo do insomnio.
Enfronta a avenida e a luz dos neóns acesos que de súpeto se trastornan, ensarillados nas pingotas repentinas.
Corre pola avenida exposta a toda a chuvia, aqueloutrado entre o alustro e o trono.
No ascensor tira polas abas da camisa enchoupada.
Só alí se nota inseguro sobre un feito:
lembraba a fiestra aberta no cuarto que contén a súa colección de insectos.
Antes de procurar a certeza da súa premonición, ataréfase coa roupa.
Hai anos correría ao cuarto.
Despois de dezasete anos sen verse costoulle moito a Eduardo recoñecer ao mesmo Miguel co que mantivera unha estraña rivalidade, consabida e alentada por todos os veciños da aldea ao longo dos anos da infancia.
Convidalo a pasar..., a tomar café e copas de augardente naquela "salita de estar" con tresillo de escai e mesiña de vidro, con cadro dun raposo perseguido por moreas de cans e cabaleiros ingleses ao fondo das praderías..., era confirmar a derrota.
Nada tiña el para compararse ao corpo forte do Miguel, ao traxe de verán ben disposto, ao reloxo de ouro no pulso.
Miguel sentouse e loou, de xeito irónico, por suposto, a boa distribución do piso, e que sorte era naquel tempo, e que barato, mentres, con violencia contida Eduardo preparaba o convite nunha cociña ateigada de pratos por lavar, e voces lonxanas no patio de luces.
_¿Ti sabías que eu lle tiña medo aos abellóns?
¿Lembras o que facías con eles?
_...
_¿Que?
Queimábalos.
Miguel ergueuse, coa torpeza dunha mansa e desorientada bebedeira.
Pousou a modo unha foto.
Un sorriso vengativo pasoulle pola faciana.
O ascensor deceu e a porta do apartamento fechouse a modo, como con medo de romper un obxecto precioso.
Eduardo, só, dispuxo os restos do convite para si mesmo e para a memoria dunha tarde que aos poucos semellaba ter o son alarmante dun enxamio, ou o zunido dos homes arredor do leito dun defunto.
Viuse entre aqueles nenos que xogaron con cascas de pino.
Aplicados e mudos, no centro da luz vertical de agosto, rozáronas no cemento e nas pedras da taxea.
As pedras tiznábanse dunha cor avermellada.
A indiferencia era para todo o demais, a agra, o silencio pousón e máxico da hora da sesta, o camiño que non pisou ninguén.
Os cans de caza alentaban deitados á sombra.
De lonxe viña un suao seguro e seco.
Os sapos adormecían debaixo das laxes.
Aquela tarde Eduardo traballou ben o seu anaco de tona de pino.
Logrouna esguía, equilibrada na auga, a pequecha barca que collía nun puño.
O tempo semella non pasar, imaxes febrís e violentas sen transición.
O mundo non existía fóra daqueles movementos.
Sente Eduardo que a cor hoxe é a cor sepia dos retratos vellos, pero, non fora así.
Fora alcacén e verdor dos carballos.
"Ven, vas ver" dixéranlle, e aínda que a barca non retornara a el, a tranquilidade de ser admitido de novo aplacou a disputa.
"Xa te collerei...
¿Onde ides...?
¿Que é o que vou ver?"
"Cala."
O monte estaba seco.
Espiñáronse nos toxos para chegar ao lugar.
"Mirade, a que nunca vistes un niño de abellóns."
"O que teña medo que marche."
Miguel collera un garabullo.
Por riba a terra estaba un pouco levantada, notaban a sensación de algo moi mol embaixo das poliñas e das follas secas.
Escaravellou.
A maior parte dos abellóns estaban fóra na hora da calor.
Destaparon as entenas.
"¡Que pequeno é!"
Déronlle a volta a aquela cera denegrida:
alí as crías, alí o mel.
Súpeto o terror do abellón raíña, aletexando no maldito mundo da luz un pouquiño tempo nada máis, unhas dúas brazas desesperadas e insólitas.
Becho pesado, o zunido do seu voo foi máis forte ca o da vacaloura.
Os demais ficaron estrebillando co niño e disputábanse o mel escuro entre berros.
Só Eduardo seguiu fascinado o voo poderoso e curto da raíña.
O medo desaparecera; aquela fermosa combinación de amarelo e negro, de lume e tebra.
Esta vez o pano rodeou ao animal con infindo coidado.
Non se volveu cara os outros, distraídos eles nunha cerimonia de destrucción na que apareceron os mistos de Miguel.
Foille falando de paso cara á casa.
Eduardo notou, por primeira vez, que probablemente os seus coidados lle deran a morte.
Unha morte lenta e estraña para ela, raíña envolveita nunha infernal luminosidade branca.
Toda a tarde permaneceu Eduardo agachado coa súa prenda nos altos da casa.
Sacáraa para dentro dun vaso invertido.
Notou cunha precisión dolorosa o momento da quietude.
A súa avoa mirábao e el notou estrañado como ao loito do seu pequeno perfil se superpoñía o lume das vagantes lapras e a voz cansa "non te esquezas de min, meu amigo".
Si, el estivera aquela noite no balcón;
el sentía aínda o recendo da casa, soa, escura, nas sombras.
Aquela hora da vida era soamente súa.
Só el gardaba o recordo do seu irmán anicándose para atar un pano arredor do xeonllo.
Ao mencer, antes que a luz sentira o ulido.
Non o acostumado recender das achas ardidas na cociña de ferro, senón a agre mestura do monte queimado.
Chamaban por el.
Na escuridade do cuarto, a través das regandixas das contras, entraban raiolas de sol.
No ar flotaban iridiscentes partículas de po.
Sente o agre recendo da materia reseca a chamuscarse e na miuda lapra alvisca a sombra da avoa poboada de lumes.
A imaxe do lume, impresa no fondo dos seus ollos, morre aos poucos, e definitivamente chove e hai un cadro de cazadores ingleses, unha imaxe que se produce súpeta no televisor e máis nada.
Venceu o maior.
De cóbados na mesa, o peito enxoito dentro dunha americana sobrada, xiraba a cabeza coa precisión dun voitre.
Calquera que esculcase os seus xestos, sabía que esa era a única axilidade dun corpo artrítico.
Só unha vez fitou os ollos gazos do contrincante e só esa vez sentiu, superposto ao tanxible esgotamento das posibilidades do outro, que a partida non estaba decidida.
Viu neles todo por facer e ao mesmo tempo todo cumprido:
iso rouboulle a esperanza.
Cacheou na súa memoria á busca duns ollos iguais e atopounos.
Unha raíz de culpa baixoulle moi dentro.
Súbitas, acudiron á súa mente ducias de variantes que desfixeron as pezas brancas do estranxeiro.
En cada desprazamento do seu brazo tivo que vencer ao seu propio nome e ao seu recordo.
Os derradeiros movementos foron para o recén chegado coma un mal soño.
Deu as pezas a ese calmurcio que o fora asolagando por toda a partida e que agora se definía en lóstregos definitivos.
Ao final do xogo o tempo recubriunos outra vez coa tona opaca da última hora.
Notou no vello un antigo remorso.
Viuno ollar para fóra longamente, coma se recuperase forzas para enfrontarse a el.
Viulle situar o taboleiro no centro exacto da mesa e colocar cada peza cursidoso.
Só cando o xadrez repousou perfecto e anterior, ergueuse e ofreceu a man, saudou aos camareiros cun aceno de desconfianza, enrolou ao pescozo a bufanda.
Nos cóbados da chaqueta, os fíos da urda asomaban.
Meteu as mans nos petos avultados, e saíu.
Detrás súa apagáronse as luces do café.
Por iso se detivo na praza, na que nunca se detiña.
Ergueu a vista, como nunca facía, co fin de pensar no significado dese encontro, sen dar coutado a punzada de emocións, recadadas no esquezo, que lle produciu ver as gárgolas do pazo de Brens que moitos anos atrás contemplaron o adeus silandeiro e humillado de Delia.
Sentiu que hoxe debía contrarrestar esa ameaza.
Ao bater as dúas na campá soubo que esa noite non durmiría e as portas do bar, aínda aberto, do paseo marítimo, abríronse para el coa certeza agónica das xogadas perdedoras.
Pendurou da súa cadea, pensativo, diante dos seus ollos, a media moeda antiga.
Coa man libre ergueu unha copa tremente brindando con ninguén.
Diante dos ventanais lavados pola chuvia súpeta e salgada reiterou os movementos do seu xogo secreto, alí naquela mesma mesa había un medio século.
Un e outro proxectaron sobre a vida todas as súas artes de xogadores.
Gregor, os repentes xeniais que desfacían toda planificación e que abrían, coma xanelas ao sol, fuxidías visións de mundos ledos, cristalinos.
El, a súa insidiosa constancia, que se tendía sobre o mundo coma unha fronte de nubes que se achega á costa.
Así, Delia, disfrutou das dúas virtudes, índose cunha ou con outra segundo o talante da hora.
Houbo seráns de paseos pola cidade antiga.
El mostraba, na lentitude dos pasos e na exposición das belezas da arquitectura, unha compresión da historia que se podía tocar, tanxible e pasmosa.
A Delia producíalle, vida ela mesma dunha cidade ensimesmada e afeita o discurso da narrativa do dezanove, o pracer dunha revelación profunda, case relixiosa, da beleza, da gloria das tardes esmigalladas ata a perfección de cada xesto flotante no abismo do seu cerebro envolvente e productor dunha seneridade allea ao tempo.
Seráns rameados na fascinación de cada instante, pois en cada novo alento el proxectaba a habilidade dunha interpretación maxistral; coma un mestre que usara para a súa música a futilidade preciosa dos actos reiterados coma un monxe.
Mentres, Gregor, sufría o indecible nestes paseos que para el supoñían unha lenta e procaz rutina.
Desfeita á súa vez, como resposta a el polas súas propostas disparatadas.
Dictadas, como aquela vez no concerto de órgano, ao oído de Delia que tirou da risa irreprimible.
Despois das admonicións de gretadas damas e tesos rostros virís, saír.
Disfrutar sen meditación ningunha da chuvia sobre a cuberta do barco ata a outra banda da badía onde os crecentes aluvións de inmigrantes ían espallando as casoupas baixas e brancas ao longo da praia.
O recendo das ceas nas casas.
A luz xenuína dos bares populares onde as veces recalaban improvisados coros acompañados polos acordeóns e estalaba o baile entre ledas comadres pequenas, restalantes de vitalidade, obreiros de volta do traballo e mozos mariñeiros fermosos coma poldros.
Entre eles non desmerecía Gregor, co que bailar era coma unha sensación de campoleiros en flor e chuvia salgarita batendo nas follas dun parque.
Así era a súa inconsciencia de nenos burgueses.
Só unha cousa non se interrompeu naqueles anos de distancias, de loitas secretas e corteses _interminables cartas que el lle escribía, aconsellado as veces polo seu mesmo amigo en horas de cordialidade desbaratada despois polos ramos de flores silvestres que o outro apañaba nas aforas e que ela apreciaba si e non máis que os párrafos perfectos e entregados_, o xadrez.
Pasaron os anos da mocidade como arrastrados por esas dúas paixóns.
E nunca faltou, nin nos momentos de maior encono o xogo diario de xadrez.
Nunca, nin nas tempadas de ausencia dun e outro que os dous temían, deixaban de xogar as partidas.
Quen fose o contrincante, o seu xogo exhibía as mesmas tramas, a mesma tensión entre Gregor e el.
Como odiou o paso dos anos, con que femencia secreta.
Sabía que a decisión dela non podía tardar, e esa decisión dexaríao quizais á marxe.
Aquela velada de febreiro demorouse para el cunha felicidade perfecta.
No salón da casa de Gregor, o lume aceso e as ventás abertas.
Veuse sobre aquelas horas propicias con todo o poder das súas palabras retorneadas e os seus xestos adustos e gozosos de cada lapra, de cada son da chuvia.
Sentiu o seu corpo dono absoluto do momento.
Sentiu que algo emanado de si adormecía todo o espírito brillante de Gregor.
Sentiu adormecida e latexante a ollada amorosa de Delia.
Pero toda a tarde se desfixo coas palabras de Gregor, que ao primeiro sentiu como demostración da súa victoria.
Dixo que se ía, que non podía soportar aquela loita entre a amizade, o xogo e o amor, que notaba que lle abrían o peito día a día.
Que o seu gozo de vivir, antes natural e espontáneo tíñao agora que buscar con toda a premeditación da súa vontade.
A súa decisión foi irrevogable.
Deixoulles dous galanos.
A ela, o magnífico xadrez, o mesmo co que el aínda xogaba no café.
A el, unha das metades da máis preciada peza da colección numismática familiar: unha desas moedas que os romanos partían dando unha das metades como sinal de amizade e contrasinal a través das xeracións.
Desde xa, soubo que Delia amaría ao seu amigo para sempre, aínda que ela, souril, mentres os mozos ollaban intermitentemente a cidade baixo a chuvia e a eles mesmos, cunha estraña paz de cabaleiros dispostos a baterse, abrazounos a ambos e deu queixas xentís de non poder telos aos dous.
Propuxo a orde de non velo mentres Gregor estivese fóra.
Aceptou o paso do tempo.
Aceptou a derrota que a cidade lle pousou nas mans a través daqueles ollos gazos.
Sóubose vello e culpable e frío.
Deixouse levar do seu sentimento de culpa para vencer a aquel home novo.
Saíu abaneado polo ron, coma co rolar dunha bóla de pedra dentro dos miolos.
E tivo a sensación oprimente daqueles anos de separación.
A vista fóiselle ao chan, mentres enterraba debaixo dos seus brazos os dedos artríticos.
Deu en ollar para as xunturas das lousas e os pés, sen decatarse el mesmo, deron en non pisalas, coa mesma teimosía e irritación que lle producía unha peza de xadrez mal posta no seu cadro.
Así esquivou o recordo de Delia.
Así, coa minuciosa repetición dos xestos cos que sempre abría a porta da casa e pousaba a roupa no vestidor de castaño e lle pasaba o cepillo bébedo e inútil á súa chaqueta evitou o seu recordo para afundirse nun pesadelo xeométrico e lascivo.
Foi unha victoria cansada.
Fíxose silencio.
Un tempo lento para encender un cigarro.
Despois, como abrindo unha nova partida, veu a voz:
"Gostaríame saber que sente cando vence".
"Culpa.
_Os ollos do vello viñeronse desde a chuvia a bater cos ollos do home, e nin unha soa vez se apartaron deles mentres durou a confidencia.
_Hai algo en vostede que me deixa falar.
Cando aprendín, o xadrez foi para min o que sería para vostede..., un supoñer..., non se incomode: artería de pícaro.
Pero todo isto _dixo cun xesto desleixado do brazo_, o tempo, a vida, esas vaguedades feitas de pequenas pelexas e incomprensións amitan de máis ao escenario dunha partida.
¿Por que non ampliar as regras do xogo a todo o demais?
Adaptar a conducta ás regras.
Facer do xogo a mesma vida, e viceversa.
Quizais isto non teña sentido para vostede...
Ben.
Iso precisamente foi o que eu fixen.
A fondo.
Ata non separar no meu cerebro unha cousa da outra.
Falo así polo mesmo que un bo xogador sabe analizar as súas partidas.
Eu aprendín a xogar co mellor dos compañeiros.
Unha persoa coa que partillaba todo.
Un xenio.
Xúrolle que de entre todos os xogadores que coñecín, grandes mestres entre eles, el distinguíase...
Pola orixinalidade, pola frescura.
Eu son un xogador aburrido.
É a miña característica máis relevante.
Logrei facer do meu aburrimento unha arte, ao tempo que el semellaba inventalo todo cada día.
Eu necesitábao;
vivía para el.
En certo xeito amábao.
Ata que unha muller se interpuxo.
Gloriosa e tráxica como as raíñas do xadrez.
El amouna, e eu decidín arredalos, aínda que para iso tivese que conquerila eu mesmo.
Ao comezo foi outro xogo máis, despois volveuse resentimento.
Como todos os bos xogadores o meu peor inimigo era eu mesmo.
Desenvolvín na relación a mesma trama que desenvolvo no xogo.
Miseria, cálculo, tempo, desgaste.
El non era así:
amaba o xogo polo puro xogo.
As súas mellores partidas semellaban tracas, foguetes, estalos, festa.
Non entendía o concepto de estratexia.
Non era del.
Non me entenda mal.
Non entendía a loita e o desgaste.
Era brillante por natureza, era o seu xeito de ser.
Un día non soportou por máis tempo esa situación de asedio e intromisión que eu lle deparaba.
Marchou.
Pasaron os anos.
Ela marcárame unhas condicións.
Xa non tiñan sentido porque eu perdera ao amigo, pero seguinas.
Á fin decateime de que o único xeito de atraelo era pola muller.
Busqueino.
Estaba desfeito.
E entón propúxenlle un xogo bastardo.
Xogamos a muller.
Eu ganei.
Desde entón sempre que percibo ese sutil movemento en falso, aí, cando a sorte comeza a escorrer cara as brancas ou as negras, sinto a súa desesperación de novo e alásame a culpa.
Deixo de xogar eu e xoga o meu remorso.
E pódeo xurar, nada é tan destructivo coma a culpabilidade.
Vostede xa o sentiu dúas veces."
"Pasado mañá voume da cidade, aceptaría un desafío co mesmo valor e dimensión de ese do que me fala."
"¿E que nos xogaremos... os cafés?"
A ironía do vello escachou contra os ollos calmos do home.
"Quizais non.
Mañá o saberá."
Non houbo despedida.
Na rúa outra partida deu comezo para o vello.
A súa mente situou nas sombras gastas das cousas, nos edificios e nas rúas húmidas da cidade, sentimentos exactos e fríos.
Nas rúas a luz das farolas erguía pazos do dezaoito e víñanse cunha tristeza inapelable ao seu corpo coma ás mesmas pedras, nas que esvararon, aquí e alá, as mans do vello, recoñecendo polos piares, os retabulos, as columnas, fragmentos do pasado: Delia e Gregor e el.
Colocou, empuxándoa coas uñas porcas, o seu metal escuro, ata que os anacos reconstruíron a moeda completa.
O visitante abriu coas brancas.
Desde os primeiros movementos soubo que repetiu a vella partida entre el e o seu amigo Gregor.
Deu as mesmas respostas traidoras daquela noite, ata unha variante súpeta que o home acompañou con prontas frases en voz baixa.
Así soubo que Delia e Gregor morreran había dous anos, cuns meses de diferencia.
Que Gregor nunca se arrincara da ignominia daquela tarde.
Que, aínda sendo o seu pai, nunca vivira no mesmo fogar ca el e a súa nai, Delia, rodeándoos, sen embargo, da solícita atención dun mozo namorado.
Á fin mostráranlle o xeito de vencelo.
Pairar o ataque xusto antes de que el comezase a envolver as pezas desprotexidas do xogo souril de Gregor.
Facéndolle brotar, así, con esa detención, todo o seu instinto destructor.
Mantendo, ata esgotalo, o seu esforzo resentido por acabar.
Carcoméndoo dentro dese degaro depredador que o seu corpo sufría coma unha verdadeira dor, pois era alleo a todo signo de vida e creación.
O vello asolagouse na autocompaixón.
A forma do seu xogo desfeita, distorsionada pola ansia de matar.
Soubo que o tempo gañara a longa partida.
Sentiu que unha forza vida de moi lonxe pulaba dos seus dedos e batía nun rei que rolou aos pés dunha refulxente raíña branca.
Incorporouse.
Pagou os cafés.
Bateu o seu corpo nas portas.
Andou como cego.
Fronte ao mar que ollaba por derradeira vez, tivo a sensación dunha mente que o perseguía desde a noite, desde fóra del.
No máis íntimo dos seus sentimentos só puido conservar unha calor morna e desfalecida e remota, que creu amor.
Calara diante do seu fillo.
Se caio non poderei erguerme.
Os brazos cruzados sobre o peito, coma se non tivese cabeza.
O buratiño para os ollos entre o esparto dobrado por riba da cabeza.
Non movas as mans, se se desprende a manta non poderás collela.
Non debe andar lonxe o camiño.
Saberei o seu piso duro.
Vouno notar.
Sei que é por aquí onde empeza.
Cheiro a auga da lagoa.
Os xuncos nas pernas.
Abaixo hai unha cuarta de auga branda e herbas que estalo cos pés.
Herbas coas puntas quebradas, mouras, denegridas, brandas abaixo porque hai auga de máis.
Alá vin chover moitos días seguidos e dixen que agora si, que agora cando veu a néboa e a xeada era o momento de fuxir.
Ventáronme desde o alto.
Na franxa onde comeza a néboa.
Alí se detiveron ao extremo das longas cadeas tirantes.
Alí lles deron anacos de touciño, e peles e vísceras.
Alí é onde fixeron ruído, onde uliron a néboa que era toda eu, con todos os recordos acesos do teu corpo.
Alí estiveron os perseguidores entre si sen saber se entrar.
Entrar en min dentro da vasilla de friaxe que se traslada polo centro da néboa.
Alí sentiron as pozas, as fontes fondas.
Os tremoeiros de area, branda e súpetamente lenta e sumíndolle os pés.
Ante as brañas horizontais, ilimitadas, cubertas de néboa, de sono, de días de buscarme entre a chuvia que lava os rastros, botando de menos, o cheiro a suor e mexo dos barracóns do cárcere, as gardas nocturnas e brutais as noites de acoso;
coma se non houbese un punto onde a terra deixa de ser humidade e raigañas podres e herbas podres e entre os xuncos, illós que parecen sumirse sen un lugar de transición coa néboa sen estremas.
Alí fumaron, e beberon caña sentados e envisos na tona gris, mentres alentaban por mor das carreiras atrás dos cans, comestos pola persecución e polo inverno.
Alí sentados ollaron a néboa coma unha lagoa ata a fin da vista, alí tiveron o medo gris.
Alí padeceron o meu medo, e sentiron que eu era esa néboa.
Coma se non puideran nunca determe dun tiro.
Coma se non puideran meterme na cadea, e eles mesmos fosen enfrontarse ao espello dos seus actos.
Porque saben que iso diante súa é a extensión do meu amor.
Moito tempo a soas co alentar, contigo, moito tempo contigo.
Outro paso.
Parece coma se as brañas te zugasen para dentro.
Un ruído lento de succión cando levanto os pés.
_Antes era diferente rebentar os carambelos das pozas, escorrer por riba, subirnos enriba dos terróns xeados que non se afundían, coma torres de frío.
O ruído non se move.
Queda como figura de min, coma unha campá no fondo do río que me cubre.
Gris coma o tecido dos seus uniformes.
Ollos que envellecen sen ti, á beira de lagoas transparentes no alto do monte, ti á beira de xogos e penedías e o mar no fondo de ti.
Despois será aínda máis difícil.
Aínda que cheguen, coas cadeas a rastro, aínda que tiren de min.
Aínda que saiban que alá detrás estás ti polo recendo a centeeiras e vento e luz dourada.
Hai horas que non vexo, mais sei a cor gris, que xa non está fóra de min, que é constante e vouga, da néboa alá dentro dos pulmóns.
Foi de día cando eles chegaron á beira das brañas.
Antes vía as mans, agora non.
Podía estirar os brazos.
Podía colocar a manta sobre min.
Podía distinguir uns metros de distancia, e as sombras das presas, e saber que aí dentro estaba o camiño.
Podía recoñecer regos, lindes, e saber que nalgún momento chegaría ao camiño.
Caíame a auga polo corpo.
Como andar dentro dun abanqueiro estantío.
Pesaba.
Pesaba húmido, pero sabíao.
Non se figuran que preto andan.
Camiña.
Uns douscentos metros.
Agora, o piso duro, pedra.
Para eles non, deben quedar tres, polas voces.
Non saben que preto están.
Este si.
Este arrastra a cadea.
Chega e vén máis, máis.
Berran por eles dentro da néboa.
Alá á fin está a casa.
Teño que chegar.
Ela agárdame a carón do lume.
Anicada a carón do lume e agarda que suceda, que sexa esta noite sen sono que pensa na prisión, alá.
E os seus dedos préndense do pelo negro.
Os cóbados nos xeonllos.
E toda a casa cheira a pan.
Vai abrir as contras da xanela, porque fóra escoita ruído de cadeas, movéndose, brincando, batendo, cadeas que tocan.
Vai ver os vagalumes que se moven fóra, no medio da néboa, e non son coma os que eu lle deixaba na fiestra de pequeno.
Dase conta de que son ollos de cans, moitos ollos de cans que a miran e ulen a casa toda que recende ao pan quente e á sombra que sae de entre esa néboa que, atrás, horizontal e ilimitada, os afunde en si para sempre.
Pois aconteceu que, a base de floríns, floreceron as casas a unha e a outra beira da avenida de Rotterdam, que eu xa deixara ben atrás naquela mañá setembrina, para irme adentrando no segundo tramo da estrada, coñecido tamén como Rota do Colesterol.
Son varios os veciños das proximidades que, sorprendidos por unha hipercolesterolemia, botáronse a andar prescritivamente e escolleron o camiño da Fraga, que se vai facendo rico en curvas e costas, que canto mellor sexan vencidas polo camiñante, máis esperanza ten de volver a cifras de normalidade.
Parece que as especiais características deste tramo fano moi propicio para baixar o colesterol, de tal xeito que xa colleu unha certa sona, e hai días que concorren nos seus quilómetros xentes doutros concellos e aínda de fóra da provincia.
De xeito que, anque eu daquela aínda non tiña o colesterol alto e botárame á estrada máis ben na procura de alivio para o mal da saudade, cadrei cun matrimonio de Forcarei que viña ó seu, claro.
Contábame o home:
_Chegueille con 350 de colesterol e ó cabo dunha ducia de camiñadas púxenme en 240.
É milagroso.
E alancaban cheos de fe pola ponte do río da Laxe.
Eu, sen embargo, observei que chegara á altura do meu destino, que era unha chá de carballeira que encostaba dende a beira da estrada deica a do río.
Fun baixando lentamente, saboreando o encanto druídico do bosque coas primeiras luces outonais.
Gustábame tamén sentir como as miñas botas (horteras, inverecundas) se enchoupaban na moleza da herba fresca.
E evoquei aquelas mañás de domingo cando papá e mamá, con outros matrimonios amigos ían con todos nós, os nenos, asar sardiñas baixo aquela sombra.
Recordaba agora a meu pai concentrándose na operación máis importante e delicada da xornada:
atopar o recuncho do río máis propicio para poñer o viño a arrefriar.
Outros buscaban leña, outros acendían lume.
Todo aquilo compoñía unha estampa de ritos primitivos e protectores que sempre me provocan morriña.
_¿Onde colliches esa mimosa? _preguntoume meu pai cando me viu entrar de volta na casa con aquela criatura.
A tal mimosa (efectivamente de cativiña, a acacia denuncia a súa pertenza ás mimosáceas), medrou tres metros nun enorme testo na miña terraza.
Nas tardes grises do inverno compostelán gústame vela danzar xogando coa chuvia e co vento, mentres paladeo o sabor dos tempos que son idos.
_O sábado que vén imos de ocasos, ¿apúntaste?
Tíñalle Suso moita fe ós solpores, a esa estampa universalmente apetecida do sol caendo no buraco do horizonte coma unha moeda no peto.
O mesmo Lueiro se auxiliaba da metáfora da moeda cando o seu entusiasmo ante o espectáculo do crepúsculo reclamaba retórica.
Eu escuseime.
Primeiro porque non me chistan demasiado os solpores, que están moi vistos, gastados estilisticamente coma certas metáforas calcificadas polo uso e abuso.
Son unhas emocións de postal, e eu prefiro a estética de calquera outro instante entre a infinitude de luces que nos regala o día.
Para gustos píntanse colores no horizonte.
Pero tamén ocorría que na oportunidade da noitiña vía eu unha ocasión moi proveitosa para os meus propósitos ocultos:
visitar furtivamente un lugar onde medraban uns acivros preciosos.
Suso Lueiro, que andaba polo mundo de ecoloxista profundo, endexamais me permitiría arrincar un acivro cativo, sendo como é especie protexida.
De xeito que a favor daquela miña aventura non tiña máis que o luscofusco.
Marchei cara ó bosque, que non estaba lonxe, coma quen vai dar un paseo vespertino e respirar o arume dos piñeiros.
Os demais ficaron no patio de butacas deleitándose co solpor nos horizontes, que regalaba un roibén de rosas e caraveis como para trastornar calquera espírito sensible.
Cando conseguín, con todo o mimo, desprender o acivro da súa terra materna, produciuse un aplauso.
Iso aliviou moito a miña mala conciencia.
Ameixeiras tamén as había a rentes da Casa Grande da Valgada.
Por aquel eido gustábame correr.
Vivía alí unha tía de mamá que moito me quería.
Anos despois, xa eu feito un home, visiteina movido pola morriña e a preocupación porque me dixeran que aquela vella estaba mala.
Alá fun un día luminoso e atopeina eivadiña sentada nun butacón.
Ficoume na memoria aquela estampa da anciá debullando os seus derradeiros días entre ameixeiras en flor.
Tiña unha tráxica beleza a conxunción natural da vida que se vai no medio de tanta vida como vén.
Unha delas (a miña fada, tal vez) probara un vestido amarelo deses de liña axustada ó corpo que a partir da cintura se separa en voo cativador.
Foi moi celebrado o modelo polas compañeiras, que de contado lle solicitaron que o pasease polo eido, á luz da mañá, ó aire do día, e alá baixaron todas elas nun rebulir paxareiro, nun rechouchío de chíos, sen escoitar as suxestións de acougo que lles guindaba a señora Marisa dende a soleira.
Improvisaron unha pasarela repartíndose a un e outro lado, e polo medio desfilou, esparexendo delicias de acenos e formas, rires e faceres, a moza do vestido amarelo.
Edificáronse uns instantes dunha beleza tan acabada, que tiña por forza que ser obra alentada por algunha instancia cósmica, algunha deidade, non sei se dionisíaca ou apolínea, dunha relixión en que querería un sempre militar.
Cando algún día de abril me cadra pasar por diante do eido da señora Marisa, vexo que aínda florecen fielmente as ameixeiras, pero delátase no cadro a ausencia melancólica de parte das cores de antano, dos flavonoides _maiormente amarelos, como reza a etimoloxía_ daquela mañá irrecuperable.
Recordaba que os últimos amorotes que comera atopáraos alá, sendo eu un mozo, baixo a viña da praia.
Despois dunha noite trasfegando augardentes e utopía, o corpo foi pedir repouso debaixo da parra cando xa clarexaba o día.
Estomballado cos brazos en cruz sentín entre os meus dedos a cóxega dos froitos liliputianos, e coa mesma deime a saborear a súa frescura esencial e antiga.
_Son fresas..., pero fresas salvaxes _tentei aclarar, non sen certa desconfianza no resultado_.
Ou sexa, que se dan polos campos, a eito, ventureiras...
Os rapaces prestaban atención, pero non tanto ó que dicía como ás palabras que pronunciaba.
Sospeitei con certo rubor que ficara aboiando no aire o adxectivo ventureiras... ventureiras, e que o entendían como extemporánea extracción léxica do vocabulario máis convencionalmente rosaliano.
E sentinme un chisco cursi.
_A min as fresas gústanme con nata _rompeu inopinadamente o máis pequecho do grupo, reducindo o diálogo a un rexistro moito máis axeitado á realidade.
_Nin das outras _sentenciou un ó que se lle recoñecía moito criterio, seica.
E coa mesma, este e mailos outros botáronse a pedalear, sen perderen un intre máis en favor da miña empresa.
Este rito tan escolar delata tal vez o agradecemento infantil a unha das primeiras prodigalidades, frutal e frugal, da natureza.
Un dos primeiros sabores que colecciona a nosa memoria.
Na miña terraza de Santiago, vénme confortando a existencia unha buganvílea a quen xa lle levo distraído dous invernos.
Porque diso se trata, de sobardala de mimo no momento en que se vexa que ela teima na razón de que a distancia non é o esquecemento, e, consecuentemente, se poña a ter morriña de luces e lazos arredados, mares e brisas que xa ficaron atrás.
Agora mesmo _mediados dun mes de xullo_ está fermosísima, vestida de escarlata, imbuída dos seus acios de flores tenras e duradeiras.
Pero acabará vindo un día o outono e entón terei que adorala, que é o que lles gusta a tódalas deusas.
Os nenos de hoxe xa non xogan nas carballeiras, tense dito en ton patético en exceso, mesmo peripatético.
Non hai para tanto.
En cada momento a nenez ten os seus mitos e ritos, que non van ser as nosas crianzas eternamente adoradoras dos bugallos das carballeiras patrias.
E algunhas veces iamos ver voar as vacalouras, facendo a godalla, é dicir latando, cousa que levantaba a acalorada desaprobación de don Abel, o mestre, que de contado tomaba medidas (tiña unha vara de medir... ben medidas as nosas infantís nádegas).
Cun nome tan edénico coma o de Abel, ben se podería esperar del un chisco de circunspección fronte á chamada insondable e remota do bosque.
Había ocasións en que as aventuras na carballeira chegaban a ser sonoras e sonadas aínda sen a intervención de don Abel.
Esporádicas caídas no chan dende as aireadas ponlas dun carballo, que findaban cun brazo ou perna en ruínas.
Particularmente célebre foi o accidente de Leri, que esfolou os dedos dun pé (sempre andaba descalzo) nun infausto momento en que xogando un partido de fútbol equivocou a raíz dun carballo co esférico, que se di.
Non foi tanta a compaixón que gañou daquela Leri como a admiración que levantou, porque se malparado quedou o seu pé, arrincada ficou a raíz.
"Esta é a raíz que arrincou Leri co dedo gordo", recordabamos de cando en vez, evocando en ton épico a fazaña daquel pé, tan lendario coma o calcañar de Aquiles.
Da mitoloxía de Bronlle téñolle falado a algunhas persoas que despois fun coñecendo pola vida, tal vez coa intención primeira e primaria de dar noticia de onde vimos e a que deuses adoramos.
E de contado me dei de conta de que como toda materia mítica posuía un efecto seductor.
A xente o que quere é que lle conten contos, xa se sabe.
Recordo que durante unhas vacacións de verán coñecín unha moza francesa, filla dunha familia caída nas nosas praias alá polo incipiente rebumbio turístico dos anos 60.
Resultou que a rapariga tomou un inopinado interese por visitar Bronlle, unha vez que lle debullei (despois de ensaiar inutilmente tódolos recursos da miña persoal ars amandi) a historia dos heroes e os olimpos da miña carballeira, máis ou menos inspirado polas homéricas virtudes do viño de Cambados.
Era moi xeitosa aquela francesa que viñera a desafiar o mecanismo de autoestima dun mozo español daquel tempo, que reclamaba para o seu equilibrio a proba de ligar unha sueca.
A falta de sueca, bo era unha francesa pasadeira.
Alá cando lle contei o episodio de Leri e maila raíz do carballo, impresionouse bastante.
<distinto tipo="outra_lingua">"Mon Dieu"</distinto>, dixo abrindo todo o que puido aqueles ollos azuis en que faiscaba glorioso o albariño.
Estaba moi guapa.
Disque dicía Mme. Pompadour que o champaña é o único viño que despois de bebelo pon máis fermosa á muller.
Daquela a miña erudición non dispoñía deste detalle, se non ben que lle diría á moza francesa, malversando patrioticamente a frase da Pompadour, que o Albariño é o único viño do mundo que pon máis guapas ás mulleres.
_Avoa, ¿e darame hoxe cereixas dona Clara?
Dona Clara atacullábame os petos de cereixas e despedíame cun bico.
Miña avoa collíame da man e xuntos voltabamos ós carreiros.
Presentía eu, tal vez, que as nosas figuras camiñantes _a vella e o neno_ comportaban unha substancia eterna que se semellaba á luz que imperaba alí sobre os campos e os horizontes.
Eu da man da avoa.
Ás veces colgado no seu colo, ás veces mesmo a cabaleiro, agarimando o cumio daquel seu cabelo negro eterno.
Nas tempadas en que non me era posible vela, presentíaa dende o arredío dun pupitre escolar e tiña saudade da súa compaña, daquel seu andar polos camiños debullando pensamentos, matinando no porqué das sorpresas e os misterios da vida.
Un día unha sombra detivo o seu camiñar e caeu enferma entre unhas herbas ventureiras.
Atopámola cunha molladura de sangue no cerebro e xa nunca máis me puido levar á consulta de don Xosé nin a probar as cereixas de dona Clara.
Unha amiga que coñece o meu culto oculto e vexetal, regaloume un día unha cerdeira recén nacida, que plantei no meu xardín.
Véxoa sempre coa esperanza de que as súas ponlas novas medren ata a ventá do meu cuarto, para velas en flor dende a cama (esa miña patria) nas mañanciñas das derradeiras primaveras.
Foron indo os anos co seu ritmo ciclotímico.
Da noite para a mañá, Laureano desaparecía, engruñábase un tempo na casa, e de pronto víalo unha tarde na cola do cine, tirando a súa entrada.
Ata que un día deixou de verse, coma se a crise fose máis duradeira.
Como por aquelas datas, casualmente, morrera Grace Kelly nun accidente de automóbil, eu pensei que esta noticia, no seu triste galopar polo mundo, chegara tamén ós oídos de Laureano, e que xa non se erguería do golpe, malpocado.
Sen embargo gardei a esperanza de que Laureano non se decatase.
A mesma divinización que tiña feito da actriz americana protexeríao contra a agresión dunha nova tan real e infausta:
Non o podería crer.
E concluín encariñándome con esta hipótese.
As obras evolucionaron a bo ritmo.
Sempre que o corpo e a alma llo permitían, Laureano achegábase ó lugar dos feitos aniñando tal vez a esperanza de que un raio xupiterino puxera fin a semellante barbarie.
Pero os mármores da nova divindade impoñíanse inexorablemente, de xeito que con puntualidade contractual se inaugurou a oficina sucursal da Caixa de Aforros.
Alcalde, autoridades, convidados, o cura esparexendo bendicións, alí se citaron para bautizar a performancia.
Unha paisaxe de portas automáticas, caixa forte de tecnoloxía punteira.
Un horizonte de ordenadores, pura robótica.
E, no lugar oportuno, os ineluctables ficus.
Para facer ecoloxía, para dar natureza, que é unha cousa que o cliente moderno agradece.
Ó ficus, tan doméstico el xa, pásalle coma ó can, que a estas alturas da civilización veu dar nun ser humano metonímico.
Cando me fixo neles espallados pola rota de moquetas, tapices e damascos dos despachos oficiais e superficies bancarias, intúolles na expresión vexetal a súa particular versión da soidade do poder.
Algunhas persoas deixáranse caer diante da nova oficina, para curiosear inocentemente.
A cristaleira faiscante e fachendosa gañaba a esa hora unha opacidade que non facilitaba a contemplación da felicidade interior.
A liberalidade ambiental, sen embargo, posibilitaba a entrada a calquera que lle puxera a cara suficiente ó propósito.
Cun pouco de discreción achegábase un deica unha das mesas ateigadas de pinchos e canapés e xa gañaba a mañá.
Mesmo Laureano se animou e foise coando.
Sorprendeuse de que ninguén reparase nel.
A irrelevancia existencial garante unha especie de invisibilidade.
No medio daqueles homes e mulleres tan ocupados en pareceren importantes, Laureano movíase con insospeitada comodidade.
Ignorou a paisaxe gastronómica e guindou a vista coma un coitelo contra un ficus fermoso que pousaran a rentes dunha xaneliña que dicía "Contas correntes".
Foise contra el con ollos arregalados e levantouno en peso sobre a súa cabeza.
Os asistentes conxelaron a mastigación.
As bocas semiabertas amosaban sorpresa e interrupción deglutoria.
E de seguido produciuse un abandono das privilexiadas posicións comensais por mor de fuxir do ficus que voaba impulsado enerxicamente polos brazos faeneiros de Laureano.
Foi bater enriba dunhas croquetas de bacallao esmigallado, que estaban boísimas.
Algúns homes asumiron as primeiras responsabilidades da seguridade do local, pero Laureano dixo que non ía abandonar o territorio recuperado.
Custoulle traballo á policía local arrincalo do lugar.
Cando saía pola porta espernexando entre dous uniformados, Laureano seguiu reivindicando a propiedade do seu territorio.
Metérono nunha furgoneta e un instantiño antes de pecharen a porta aínda se oíu que dicía:
_¡Rainiero, cornudo.
Non es home para esa muller!
Así como o poeta modernista descubriu os nenúfares, eu tamén descubrín un día as gardenias.
Medraban fermosas en Reibón, no eido dunha prima da miña nai que se chama Rosa (todo é flor en Reibón).
Alí estaban calladas na súa brancura, aromando a mañá.
Lanceime a unha delas obedecendo _sospeito_ máis a un instinto ca a unha razón.
Coma se as misteriosas e remotas leis da natureza determinaran usarme a prol da conservación daquela flor tan delicada que necesitaba cabal protección da deusa Flora.
Coma na interpretación shopenhaueriana do amor.
Se me movín cara á gardenia aquela clara mañá, non foi tanto por mor do amor, é dicir, por satisfacer o persoal apetito da beleza, como por servir ós intereses da Natureza, que ordenaba que naquel intre a gardenia tivese un amigo e protector máis.
E efectivamente, a partir de alí xa non fun quen de vivir sen ter gardenias ó meu arredor.
Dei en multiplicalas.
Como amante cego _case sempre se cerran os ollos cando nos rendemos ó aroma dunha flor_ para compracencia da especie e ricura do planeta.
Non sei dicir que non cando me poñen nas mans ese tesouro de brancuras.
E tróuxena, e sempre me dá a memoria daquelas horas de luz ineluctable, cando Manuel e mais eu estivemos a falar do goberno das alturas e da lei das estrelas remotas.
A Praza Roxa non é, naturalmente, a praza máis histórica, nin a máis compostelá de Santiago.
Sen embargo, resulta moi literaria, empezando por eses infantes terribles que señorean o seu territorio, cabalgando nos seus patíns e monopatíns.
Ós anciáns gustáballes ir tomar o sol á Praza Roxa, pero tomáronlles un medo gótico ós nenos e mais ás máquinas.
"Atila non foi peor", comentábame un vello cauteloso.
Son, porén, uns nenos guapos, ben, que saben airear a súa delgadeza saudable cunha gracia colexial de estilo anglosaxón.
Poderían pasar por crías de wasp nacidos en Park Avenue que patinan en Central Park.
Adoito azuis eles de mirar, adoito loiras elas, alípedes, de nádegas voadoras, infantís e prometedoras.
A Praza é deles.
Séntena deles.
Coma un herdo, porque se ben se pensa trátase dunha xeografía conquistada polos seus pais, os progres do 68, en tempos tópicos e utópicos.
Dende aquelas grisáceas calendas xa choveu, e xa escampou, e un sol raiolante malla nos cromados dos Audi e faísca nas douradas cabeciñas infantís.
A Coruña, fronte a Santiago, sempre gozou do beneficio do epíteto.
Falando de Pérez Lugín, hai que ver como reparte adxectivos inmoderadamente a favor da cidade herculina, segundo se detalla en La casa de la Troya.
Mentres de Santiago nos di que é <distinto tipo="outra_lingua">"lóbrega"</distinto>, A Coruña resulta <distinto tipo="outra_lingua">"risueña"</distinto>;
mentres <distinto tipo="outra_lingua">"aburrimiento y tristeza son los monarcas indestructibles de Compostela"</distinto>, a outra éche unha <distinto tipo="outra_lingua">"ciudad sonrisa"</distinto>.
Ou sexa, non hai color.
Como da noite ó día.
Agora a fermosa mamá observa o voo lizgairo dos seus fillos patinando pola Praza Roxa.
Albertito déixase escorregar coma un campión por unha encostiña e baixa espantando algún velliño que por alí recalara buscando paz.
Coa mesma, o raparigo, necesitado de freo, prende no toro do ginkgo biloba que domea coma un vimbio.
A pequena árbore tarda uns segundos en se ver liberada e voltar ó seu carácter alteiroso e lanzal, como ordena a súa prosapia multimilenaria.
Pero a penas aliviado, o ginkgo recibe a aperta, esta vez máis tenra como corresponde á feminil condición, de Martita.
E foi nese intre cando os ollos que velaban protectores dende a pequena distancia, repararon na sazón cromática que amosaban as follas da árbore gloriosamente douradas.
Mesmo ela, que non era muller de fácil emoción botánica, que iso quedaba para os ecoloxistas, ficou tocada pola fermosura do espectáculo.
Un vigués malévolo admitiría con reparos que a razón de que unha coruñesa coincidise na universal celebración dos ouros do ginkgo fora máis alá da vaga concomitancia cos ouros da xoiería.
Pero os de Vigo, xa se sabe, son portugueses.
¿Pero que árbore sería aquela que a tentaba coma un pecado?
Tiña observado con indiferencia as arboriñas máis ou menos exóticas no xardín do chalé do seu sogro, onde aínda había pouco plantara algunhas especies outonais de musical nome, arce, zumaque, liquidámbar..., pero dende logo estaba segura de que este amarelo no que agora prendera nunca o vira alumar naquel familiar xardín de Sada.
E coa mesma metéuselle unha cousa na cabeza:
levaríalle unhas folliñas a seu sogro a ver se as recoñecía.
Pasado mañá, sábado, ían Alberto, os nenos e mais ela a durmir a Sada e entón sería a ocasión.
Dende o meu lugar de espionaxe vin como a dona metía a ponliña do ginkgo biloba no bolso con esa celeridade con que certos personaxes de película policial gardan un documento comprometedor.
Díxolles ós nenos que era tarde e os tres botaron a andar a súa vía.
Eu achegueime onda o ginkgo biloba, acariñeille aquel seu roliño ó tempo que percibín o pracer tectónico da súa procedencia mesozoica, a emoción da súa supervivencia prehistórica.
E díxenlle ó oído:
_Machiño, que tempos tranquilos e felices aqueles dos dinosauros.
Pero ó que ía era a que no camiño deica o periódico había un bo número de tendas de flores.
Eu íalle botando o ollo ás plantas que máis me gustaban e, cando cobraba, mercábaas, dándome a unha operación comercial especialmente pracenteira.
Era moi bonito gastar en flores o que un gañaba escribindo.
De alí a pouco vendimei con agarimo aquelas breves uvas e caseinas cunha augardente fragranciosa.
Debe estar feito unha ambrosía aquel licor que dorme na miña adega.
Tíñalle eu de neno moito respecto a aquel eido de don Mario.
E particularmente misterioso era o camiño que atravesaba a finca e serpeaba dende o portal da entrada ata un portalón escuro, xa entrando na casona rectoral.
Con frecuencia, ás tardiñas, don Mario viña chamar polo meu pai, seica para que lle fixera algún arranxo miúdo alá pola igrexa, e eu ficaba vendo como encarreiraban polo camiño finca arriba, ata que desaparecían detrás da negrura do portalón da casa do crego.
Aínda a pesar da tranquilidade e mesmo o entusiasmo con que meu pai parecía atravesar aquel limiar na compañía de don Mario, a min seguía dándome reparo.
Quizais porque se ben é de esperar que na casa dun cura poida empezar o camiño do ceo, tamén cabe a sospeita de que, por razón de contigüidade, alí puidese comezar igualmente algunha caste de purgatorio.
O certo é que a casa do cura era unha gloria.
Maximamente gloriosa era a adega, onde anfitrión e convidados oficiaban báquicas liturxias, con moderación e sentidiño cristián, iso si.
E volvín da rectoral, aquel día, polo carreiro que ía dar ó portalón, pisando un chan almofadado de herbas e hedras amigables.
Por certo, que me compraceu saber, algún tempo despois, que entre os atributos simbólicos da hedra está o da amizade.
Esa lealdade da hedra á pedra (coa súa frialdade mineral, tan parecida ó corazón ocasionalmente endurecido do amigo), esa aperta incondicional pode resultar reveladora de crípticas suxestións para os homes.
Volvendo ós boleros, e sen arrenegar da fe que lle teño _como queda dito_ a Dos gardenias, de Machín, adoro case relixiosamente aquel que leva por título _que dirían os añorados vocalistas_ La hiedra..., <distinto tipo="outra_lingua">"así, abrázame, mi amor, lo mismo que la hiedra".</distinto>
Cheguei a ter media ducia de versións naquel tempo de adolescencia e vinilo, dende a que cantaban Los Panchos ata a daquel inglés de voz aveludada que era Cliff Richard.
Bailar La hiedra era unha tautoloxía iniciática.
<distinto tipo="outra_lingua">"Todito te lo perdono menos que me lastimes el hibisco"</distinto>, advertíame dona Carmela cando me invitaba a ir xogar no seu xardín.
A verdade é que dona Carmela sempre era moi agarimosa comigo, un pouco de máis, se cadra, porque non lle dera Deus netos.
Viñeran vivir a un chalé á beira do mar cando el se xubilou, e daban unha estampa de avoíños _que non o eran, xa digo_ de conto.
Si, iso debía ser o que subconscientemente me atraía deles.
Ela daba ben o aire da avoa de Carapuchiña e el, miúdo de corpo e breve de aceno, atoparía sitio nun conto de gnomos do bosque, vivindo nunha casiña limpa e quente no toro dunha árbore.
Por certo, que recuncho uterino tan apetecible para un neno.
O señor Ribas era moi metódico e planeara case liturxicamente os días deste tempo da súa vida.
Se a estación o permitía sempre o atopaba a ler o xornal no xardín á mesma hora.
Non pasaba sen dar o seu paseo diario, demorado, de dificultosa locomoción, porque ós anos fóranse arrimando os achaques.
Non faltaba á súa cita cos seus consuetudinarios vasos de ribeiro, catando ó mesmo tempo con igual pracer os falares da parroquia mariñeira e tabernaria, sempre xergal e creativa.
_Ligar con Brigitte Bardot _contestaba unhas veces o señor Ribas.
Outras facíao na mesma lingua de Voltaire por lle sacar proveitoso exercicio escolar á circunstancia:
E coa mesma o vello botábase a rir co infantil divertimento de quen oculta en lingua secreta inconfesables intencións.
E así ían os dous vellos entrando ben entrados na vellez.
Eu fora medrando e non os vía con tanta frecuencia anque nunca deixei de visitalos.
Cando podía achegábame ó chalé contra a hora en que o señor Ribas ía tomar os vasos e acompañábao.
Dona Carmela despedíanos no portal pedíndome que non o deixase beber, que seica o médico lle recortara o viño.
Pero o vello respondíalle á vella coa sabedoría daquel refrán francés:
Gozaba eu da lenta camiñada (o señor Ribas andaba moi mal dos pés, que como se sabe é a forma máis redundante de andar mal) que nos levaba deica unha taberna beiras da praia.
Algunhas veces tíñame preguntado a min mesmo onde residía esa enigmática razón que explicase por qué a conversa con aquel vello _sempre fun afeccionado ós vellos_ me resultaba tan gratificante.
E razóns habíaas:
era un home intelixente, culto, con sentido do humor e da ironía, vitalista.
Pero tal vez o que máis o elevaba diante de min era a proximidade evidente que tiña co alén.
Vírao irse, ir entrando na outra vida, de xeito que así como en cada paxaro que cae un día nas nosas mans nos fascina ese algo dos espacios que lle é propio e que non nos é dado frecuentar, tamén naquel ancián había un algo dos ceos que un día vindeiro iría habitar.
Unha semana despois, unha sobriña veu buscar a dona Carmela, que estaba sumida nunha pena invencible, e levouna a vivir con ela a un lugar de Estremadura.
Soubemos que alá lonxe falecera ó pouco tempo.
De tristura.
_Púidose facer rico _informounos un día Blas Couto, o do taller de bicicletas_.
Hóuboos que lle ofreceron fortunas enteiras.
_¿Pola limoada? _intereseime.
_Por unha pinga dela.
Pero a Aurelio non lle interesaban os cartos.
El non lle daba a súa química a calquera.
_¿E a ti deucha?
_¿O que?
_A química.
_Pois pode ser _rachei, por botarlle un pouco de leña ó lume_.
Sempre se dixo que esas beberaxes, habelas tenas habido.
A pena é que a fórmula de Aurelio ha morrer con el.
Se non houbo quen lla tirara de mozo, agora que vai vello e co cerebro enchoupado pola embolia, xa non hai maneira.
Pasei a modiño por diante da zapatería.
O baixo, onde tiña o taller, estaba pechado, pero no sollado entraba a luz do día peneirada por unhas cortinas brancas que arrandeaban no balcón.
Alí naquel cuarto debía repousar Aurelio, no mesmo leito onde lle dera o derrame.
Acordeime do día que fora.
Á tardiña xa lles empezou a parecer raro ós veciños que o zapateiro aínda non abrira.
Agás o luns, que sempre ía de boureo, abría tódolos días.
Á mañá seguinte, unha muller moi espelida dixo que había que entrar na casa, que resultaba moi raro que Aurelio desaparecese sen avisar, e como vivía só, quen sabe se non lle daría algo.
E déralle, en efecto, aquel mal.
Entraron por unha fiestra do baixo e atopárono baldado enriba da cama, cos ollos arregalados e a boca torta e babexante.
Había un transistor enriba da mesa de noite do que saían cancións incongruentes.
Boteille un ollo tamén ó eido.
Estaba un chisco abandonado, e fentos e silvas gobernaban alí onde a fouciña desertara.
Pero aínda señoreaban a finca unhas cantas árbores froiteiras.
Os limoeiros non faltaban.
Había dous grandes, vedraios e cargados de limóns.
Unha abundancia esquecida.
Unha fartura que participaba da mágoa que habitaba na casa.
Alí estaban, sen dúbida, os limóns tan propicios para os filtros de amor de Aurelio.
Todo un xardín durmido gardando o seu segredo.
O malo é que Moncho espertou.
O conto buligoulle uns días na cachola, porque aínda non abandonara de todo esa idade en que tantas fantasías se consomen.
Deixouse caer contra o taller de Blas.
Era unha media mañá de decembro.
_¿A que andas? _saudouno o mecánico en canto o viu_.
¿Non fuches ó instituto?
_Que ben vivides os estudiantes.
Igual cós mestres.
Se forades traballar á batea...
Era unha imprecación moi súa, esta de demandar para todo un colectivo as penurias do oficio mexilloeiro.
Volveulle prestar atención a unha bici que o reclamaba e ó mesmo tempo soltoulle:
_Dígocho eu _predicou o mecánico_.
Se o vello estivese enteiro aínda lle habiamos pedir a química, que a min non ma ía negar.
Pero ten a memoria molladiña de todo, xa sabes.
Non che quedan máis ca dous remedios:
ou encherte de paciencia, ou mandar a Ana a traballar á batea.
_De penalti.
_¿Sen filtro nin nada?
_Pois si.
Cando moitos anos despois souben do seu simbolismo que remite á elevación, ó merecemento, ó premio para as actividades máis altas que triunfan sobre os productos inferiores, pareceume que tal cousa cadraba co que eu lía na estampa da miña fiestra infantil.
Celebrei saber que o loureiro medraba nos mitos máis fermosos da humanidade tanto como prendera na miña mitoloxía interior e persoal.
Mentres eu debullaba os minutos daquelas tardes preñadas de enigmas e ignorancias insondables os loureiros facíanme moita compaña.
De aí que lles chegue a recoñecer algo así como unha calidade case uterina, en canto deste xeito tan fiel asistiron ás miñas primeiras horas.
Despois, co correr dos anos, cando me tocou estrear as primeiras dúbidas, corrín ás veces a protexerme naquel pequeno bosque.
Nas tardes de verán agochado na frescura da súa sombra poñíame alí a axexar o mundo.
Exercitaba dúas ficcións coas que certas sensibilidades ou insensibilidades tratan de facer gustoso o vivir:
ter onde se recunchar coma nos primeiros intres da existencia prenatal e mais posuír a facultade dun mirar que atravese paredes, que acceda a intimidades brancas, a espacios de luz de lúa.
Precisamente foi unha florista criada en Bos Aires a que me recomendou que lle levara unha madreselva despois de me facer descubrir o seu aroma.
O aroma da flor, quero dicir.
(Tampouco hai queixa do perfume, de sutís evocacións, que comportaba a muller.)
De contado me convencín de que, por razón de probada competencia, esta ía ser a miña florista favorita.
Vender flores require unha profesionalidade da que pode prescindir quen nos vende uns zapatos, que só precisa usar a linguaxe na súa función referencial.
O discurso dunha florista cualificada ten que dominar certos recursos retóricos, a metáfora (canto lle debe a tradición metafórica ás flores), a sinestesia e así.
Así terminaba a argumentación da miña florista en favor de que cada persoa críe o seu xardín terreal e adique un tempo á adoración das odoracións.
E unha mañá alá fomos catro metidos nunha furgoneta un pouco carraqueante que lle pedira Braulio a un seu amigo constructor, e cando chegamos a Cequeril xa nos agardaba un vello caseiro que quedara encargado polo amo de nos levar deica ó magnolio.
Puxémonos ó labor, sachando na terra con delicadeza de cirurxiáns, tendo moito sentidiño de non magoar as raíces da árbore.
Aínda nos deu o seu traballo a operación, pero ó cabo dun tempo tirámoslle a criatura á terra.
Un par deles foron acomodala na furgoneta mentres Braulio e mais eu pechabamos a ferida da eira, que alí ficou cun non sei que de tristura post parto.
_O malo do magnolio é que é unha árbore para os tataranetos _comentaba, xa de volta, o mesmo Braulio.
_Si, tardan en se facer completos _apuntou outro.
_Non teño pena _dixen_.
Para os tataranetos é para quen llelo levo, na esperanza de que a algún deles lle chegue a noticia de que foi un seu tataravó quen o plantou.
Éche unha maneira coma outra calquera de gañar un chisco de eternidade.
Era unha taberna desas con sabor a tempos que son idos, cun mostrador aínda de madeira encortizada e botellería poeirenta.
Facían unhas tortillas de patacas sabedeiras e aldeás, fritían chourizos antigos e daban viño novo do Ulla.
Aparcamos nun recuncho serventío á beira da casa e alí deixamos a furgoneta embandeirada polo magnolio coas súas ponlas ó aire.
Aínda non entraramos na casa cando se achegou á porta unha muller aínda nova que prendeu na contemplación do espectáculo da árbore encaixada no vehículo.
Despois reparou en nós e respondeu ó noso saúdo sen moita festa.
Coma se non se fiara moito da xente que recibía.
Veu unha vella espelida que podía ser a nai da cociñeira, a pórnos na mesa os nosos anacos de pan e detrás chegou un prato de xamón arrecendente a tempos doutro tempo.
Para que foramos facendo boca.
E daquela foi cando Braulio considerou que había que dicirlle algo a aquela muller.
_Mellor sabería este xamón se a cociñeira nos quixera un pouco...
Mirámonos os catro cortados, compartindo con seguridade este pensamento:
mira ti en que lugar máis inopinado viñemos atopar cunha ecoloxista.
Nunca sabe un.
Prendemos no xamón coa unánime vontade de explicarlle a incruenta aventura botánica na que andabamos e reivindicar a nosa inalienable condición de xentes amantes da natureza, aínda que o magnolio, sometido a unha postura tan pouco natural na furgoneta, puidese equivocamente contradicirnos e mesmo incriminarnos.
Voltou a muller da cociña con máis manducación e contámoslle a nosa vida:
que a árbore que traïamos era galano dun noso amigo, e que iamos chantala nun eido de Bertamiráns onde sería tratada a corpo de rei; ou de raíña.
E nestes xa foi outra a expresión da cociñeira ecoloxista, agora indulxente.
E para xustificar a súa inicial actitude preventiva, veunos contar tamén unha historia.
Resulta que había uns anos florecía diante da súa casa un magnolio non máis vello có que a nós nos acompañaba.
"Era gloria o arrecendo daquelas flores alá no alto", relataba a dona con voz e color que encantaban.
"Cadroume daquela, Deus me perdoe, enlearme cun portugués, que mesmo me viñera engaiolando o malnacido co seu palique ó pé do magnolio, ás tardiñas, cando el remataba o choio, que acudira a traballar nas obras da autopista.
Como as mulleres non pedimos moito máis que palabras e as daquel falangueiro tiñan música, pois xa vos podedes imaxinar que o deixei gobernar a miña vida.
E ben que vía eu, aínda cega, que mas ía facendo ben feitas.
Mais todo llo perdoaba.
Un día que o deixei á fronte da taberna por ter eu que arranxar uns papeis de Facenda en Santiago, en canto cheguei de volta nin atopei portugués nin magnolio."
E comemos coma curas.
E cando xa nos despediamos satisfeitos e agradecidos coa patrona, aínda Braulio lle dixo unha picardía.
_Nin tal ha merecer, que dá o toxo flores ben bonitas _retrucou a cociñeira.
Recordo que unha primavera as margaritas de Teté viñeron especialmente abundantes e cumpridas.
Gorenteime coa súa vista unha mañá antes de saír para o traballo e, de volta á casa, tiven o desexo de me compracer outra volta co seu espectáculo, pero canta non puido ser a miña sorpresa ó comprobar que as margaritas desapareceran.
¿Que pasou aquí?, pregunteille á familia.
_É que Alba aprendeu un divertido xogo floral _dixo Iago mirando retranqueiro para a súa irmá.
Un día frío _que frío o aire do camposanto aquela tarde_, Teté fóisenos habitar outros mundos.
E houbo que lle buscar tratamento á curiosidade dos nenos _Iago e Alba_, que se interesaron vivamente sobre a causa e destino da viaxe da nosa vella.
Sorprendinme a min mesmo manando un discurso algodonoso, que falaba de glorias, deuses e paraísos, e pareceume que semellante resposta tiña a mesma calidade ca unha caricia.
Mitos coma bicos, que regalan o acougo e a confianza cósmica que as crías humanas necesitan: mitos e bicos que responden a gramáticas internas, que se remontan ó fondo dos tempos.
Ela era filla dun tenente de navío e levaba vestido branco con volantes e puntillas.
Un día de abril _abril tiña que ser, que é o mes máis cursi_ coñecina.
Fora coa ocasión dunha merenda-baile en que un fato de matrimonios novos da infinita posguerra se dera cita non sei con que motivo.
A min encantoume ser neno criado entre os banquetes e as cancións daqueles pais de dereitas e anainado nos cálidos colos daquelas nais nacionalcatólicas.
O local da merenda tiña un eido, e nas tardes quentes dalgúns domingos ou festivos habilitábano como parque de baile ó aire libre.
Os nosos maiores, unha vez comidos e bebidos, saían a refrescar a quentura das caras bailando unhas pezas, que alá executaba unha orquestra de cinco profesores, cinco, vestidos con traxes color crema.
<distinto tipo="outra_lingua">"Primavera, la espera</distinto> _cantaba un vocalista con voz clara e cristalina_;
Desta animación contaxiábanse os pequenos a danzaricaren polo medio.
Eu era dos máis retrasados, por me beneficiar da perspectiva en redondo do parque enchoupado no amarelo das últimas luces do día e das primeiras lámpadas da noite.
De súpeto, foron bater os meus ollos coa gracia besbelliza dun corpo miúdo que bolboreteaba por alí.
Era ela.
Un meu tataravó, no medio da mañá outonal, convocaba ós seus netos e poñíaselles a escachar noces sen parar.
Era unha escena fermosa naqueles bosques druídicos de antano.
Hoxe, daquela paisaxe desertaron as árbores, desapareceron as nogueiras petrucias, derrubáronse os tellados sobre as adegas doutro tempo.
Cando percorro estas ruínas namorado das almas antigas, baixo deica aquel río ulcerado e sedento e, entre as colonias de plásticos inmortais que habitan nas súas beiras, busco a gracia dunha nogueira infantil, xurdida dun froito arcaico.
Unha noz, na súa dura casula, pode atravesar tempos e mares portando o aroma doutro século, o misterio doutras xentes remotas, e de súpeto pórse a nacer á beira dun río.
Que sós están a quedar os ríos.
O Missouri, o río da Laxe, e así.
Xa non se crían castores nas augas da patria de celuloide, nin beben as nogueiras no río da patria rilkeana.
Houbo un tempo en que o meu neno e mais eu iamos con frecuencia á estación de ferrocarril de Santiago.
A el gustáballe moito ver aparecer e desaparecer os trens.
A min compracíame ver chegar e marchar xentes de tódalas fasquías, cada unha con cadansúa fábula que nunca pasará ós libros.
Despois de despedir o tren de Ourense, botabámonos a andar, o cativo e mais eu, seguindo a vía cara a unhas chás contra Conxo dende onde se regalaba doadamente o espectáculo do ir e vir dos trens, que tanto imita ó cine.
E nestas camiñabamos, cando os meus ollos, fiteiros e fitómanos fóronse pousar sobre unhas follas delicadas a penas intuídas entre outras diversas especies e verdores <distinto tipo="outra_lingua">sine nobilitatem</distinto>.
Era unha plantuca de poucos centímetros que se aleitaba na noz visible e ancestral.
¿E como viría parar aquela semente a aquel recuncho montesío?
Traeríaa un paxaro dende lugares remotos, tal vez dende a beira do río da Laxe.
Pero esta prefiguración sobre a posible orixe da nogueiriña, sen desbotar a súa virtualidade naturalista, gustábame menos ca outras conxecturas aínda máis literarias.
Puido o froito caerlle a calquera viaxeiro ó paso do tren polo lugar.
A xente adoita asomarse ás ventás dos vagóns e pórense a comer unha mazá ou un melocotón mentres miran os horizontes.
E, daquela, vénme o meu amor polos bosques, nos que cada minuto ten un son de criaturas distinto, cada instante unha sombra de diferente perfil, cada hora o seu perfume.
Cada árbore coa súa familia de gnomos.
É a única vida longa que un arelaría: a dun gnomo saudando centos de outonos que douran os nosos soutos.
_Castañas asadas.
Agora os nenos confórmanse co latexo electrónico, que, evidentemente, é outra cousa, dito sexa sen desprezar.
Pero daquela algúns presentían a fotosíntese e os máis aplicados vían medrar a herba.
Os peóns camiñeiros, polo que se lles oía dende o alto, pecar pecaban todo o que podían.
Axexaban, palpaban o que se lles poñía á man no seu andar, e de vez en cando tapaban un bache.
Sen sabelo practicaban a teoría cunqueiriana sobre os camiños.
Recomendaba don Álvaro ó viaxeiro aproveitar os froitos do camiño: as uvas dunha viña lindeira, as mazás dun pomar que aroma o valado...; pero tamén os froitos do camiñar: as persoas, un vello que toma o sol, uns nenos que veñen da escola, unha moza que lava unha camisa branca debaixo da ponte...
Cada persoa trae unha vida e trae un conto para os amantes da infinitude de contos que dá o país.
E así aqueles peóns intertrocaban e saboreaban as súas respectivas racións de contos, dos que o raparigo na altura zugaba o seu zume pícaro, coma un lazarillo que se beneficia da mochila picante do cego.
A roseira desapareceu un día, quizais de tanto ser mutilada polo amor que tantos lle rendían.
Tiven a miña pena, pero consoleime na esperanza de que todas aquelas flores que se espallaron pola bisbarra e aínda máis lonxe, algunha tería prendido nun xardín, nun eido veciño.
E sempre que paso a rentes dun rosal alleo, penso se non descenderá do da miña avoa.
A roseira da avoa tiña a súa mitoloxía.
Polo que se dicía, tal caste de rosas viñera de Italia e trouxéraa moitos anos antes unha familia de xente acomodada que entre nós chamabamos Os Romanos.
Vivían nunha casa de pedra branca rodeada de árbores froiteiras, cun carreiro que ía dende a cancela da entrada ata un pórtico onde estaban elas, as rosas, abundantes e vizosas.
Naquela miña nenez fugaz e intemporal cadroume coñecer un pouco a don Álvaro o Romano, un vello viúvo de falares breves e saborosos, e mais a Pastorita, a súa neta, que tería estreados os dezaseis anos, cando eu andaría polos oito ou nove.
Recordo que un día, no tempo das cereixas, funlle levar un cesto delas de parte da miña nai para a nai de Pastorita.
Non estaba naquel intre a señora, pero entre o vello e a neta fixéronme un recibimento moi cariñoso e alí me entretiven algún tempo.
Volvín, tanto polo meu gusto como por requirimento dos anfitrións, noutras ocasións.
_Acompañouno miña nai _engadiu a rapaza dende o alto_.
Sube, se queres.
E subín por unhas escaleiras de madeira vernizadas ata o piso onde Pastorita varría os cuartos e facía as camas.
Gustoume a novidade do aroma doméstico alleo.
Era o descubrimento do pracer de acceder ós ámbitos de intimidade dos outros.
Pastorita sorríame e preguntábame cousas mentres aventaba sabas brancas.
Cando remataba de ordenar un cuarto desprazábase a outro, mentres eu quedaba rezagado curioseando nos cadros da parede e nos obxectos pousados enriba dos mobles.
Oín a súa voz chamándome dende un cuarto interior e alá acudín.
Atopeina espida sobre a cama e díxome que me achegara.
De contado me vin coma unha ranciña sobre a auga branca e cálida do seu corpo.
Capullo era o garimoso alcume que daquela _non sei hoxe_ se lles daba ós gardamariñas.
Por certo, ¿que sería de Pastorita?
Eran os primeiros días do outono e houbo que me buscar escola.
O que máis preto da casa cadraba era un colexio de curas que encerraba nos seus grosos muros de pedra aquela atmosfera seca da posguerra, a negrura do confesionario, a grisura das aulas, a tristura dos libros de texto cos seus mártires e os seus heroes do Alcázar de Toledo.
Aínda era de noite naquel invernío cando me botaba a andar cara ó colexio.
Empezaba camiñando por diante das demais casas _todas unifamiliares_ da nosa rúa e prendía o meu ánimo nas luces amorosas e madrugadeiras dalgunhas ventás.
Como agrandaban a miña nostalxia do fogar aquelas luces que tanto agarimo de nais prometía.
Ai, as mamás que coma a miña se erguían cedo para mandar os seus nenos á escola.
Deixaríame porfillar por todas elas, abicado ó seu perfume aínda talámico na mañá, achegado á brancura quente das súas sedas privadas.
Fermosas sombras de mamás recortadas na luz amarela dos dormitorios.
A que máis me namoraba era unha que se chamaba Dorita e que (como adoito sucede) xa se fixera amiga de miña nai.
Viña algunhas tardes á casa e poñíanse as dúas a escoitar o capítulo correspondente do serial, que daquela era unha tal Ama Rosa, creo recordar.
"Está un pouco delicada esta Dorita", contoulle mamá un día a papá.
A min gustoume esa palabra, delicada, que eu non asociaba a delicada de saúde, que era o que miña nai quería dicir, senón a delicada de pel, de voz, de andares e mirares.
Coma unha fada.
Algún bico ocasional e maternal que ela me dera, tíñame feito soñar toda a noite.
Pois agora, camiño do colexio de sotanas e encerados negros, vía eu furtivamente as delicadas formas de Dorita na gloria de luz da súa ventá, cando a mañá quería clarexar.
Cadrando coa chegada da primavera, cando a salvia que medraba na ventá se encheu de campaíñas escarlatas, Dorita púxose algo mala.
"Está un pouco delicada", volvera comentar mamá.
Presentía eu vagamente unha desharmonía nas leis da natureza que dictaban a enfermidade de Dorita precisamente cando o sangue e o zume das criaturas máis acendían o mundo.
Ó remate das clases voltaba para a casa confiando na posibilidade do milagre e matinando neses desaxustes lamentables que padece a contemporaneidade das existencias, ou sexa, impedimentos de orde insalvable, como a diferencia de idade ou a desigual saúde e outras prosas que fan imposible a consumación dun amor.
Ó fenómeno, dunha maneira xenérica, tenlle dado nome un francés: <distinto tipo="outra_lingua">les couples qui se râtent</distinto>, que sempre foi unha grande fonte de melancolía na que a literatura leva moito bebido.
Pero o meu caso tiña o seu aquel de atipicidade que o aproximaba ó drama da salvia, onde o bico nupcial non pode ter lugar en domesticidade porque os estames maduran moito antes có principio femíneo, tan próximo e tan imposible.
É a circunstancia que Maeterlinck chamou a protenandria, só que no meu caso resultaba invertida:
o que sufría a tráxica inmaturidade era o estame:
Eu.
Podíame parecer daquela que o meu infortunio mesmo sobardaba a inexorable realidade biolóxica para alcanzar dignidade edípica.
_Está un pouco delicada _volvera dicir mamá_.
Por certo, deixou un bico para ti.
_A primeira viña podouna un burro.
Hai un resultado de especial gratificación no trato do home coa vide e o viño que vai moito máis alá da relación física e do gozo dos amantes que se enchoupan nos seus zumes, e do cerebro que se deixa fecundar polo grolo.
Trátase do misterio.
Se coñecesemos só unha parte infinitesimal da esencia remota que aniña nun vaso de viño teriamos seguramente o principio das respostas metafísicas que tanto arelamos.
Ese aroma dun viño felizmente feito resume todo o que é, todo o que vén sendo dende o fondo dos tempos e as eternidades.
Tódalas relixións resultan pobres de mensaxes en comparanza coa profundidade dun viño rotundo.
Na persoa do tío Pedro reparei anos máis tarde, cando fun medrando (nunca moito).
Daquela, naquel tempo das primeiras vendimas que conservo nos espellos da lembranza, o que máis me gustaba do tío Pedro era o cabalo.
Víao eu dende a soleira da casa, nas tardiñas do verán, aparecer recortado contra o horizonte vermello, coma os cowboys das películas que botaban no cine.
Adoito montaba eu no cabalo e dabamos un trotiño.
E algunhas veces encamiñaba a besta monte arriba, polos camiños feitos por "eternidás de carros", e iamos parar á casa do Meleiro no Carballido.
O tío Pedro prendía o cabalo, o Meleiro abandonaba as cortizas e viña saudar, e eu seguía os dous homes ata a adega.
Bebían e falaban dos tempos esvaídos e, de cando en vez, ficaban en silencio mirando o empardecer dos ceos.
Amigos son dous que, estando xuntos, son quen de estaren calados o tempo que faga falta, linlle eu a non sei quen anos despois.
Pois eles así tal.
Despois volviamos a cear, que a señora Nieves tíñanos mesa cumprida.
A min entrábame o sono e a cociñeira levábame á cama e deixábame feliz coma un anxo entre as sabas brancas.
O tío Pedro non baixara aínda.
Ás veces delongaba a hora de ir durmir paseando a súa soidade pola noite.
A señora Nieves non pegaba ollo ata que o vía recollerse e sabía que se deitara.
"Cando pega nel a tristeza _díxome un día a cociñeira_, é tanta que non colle no cuarto.
E tena que ir deixando polo eido."
Aquela mañá de vendima tamén eu me deixei estar preguiceiramente na cama a ler.
Por veces, cando oía falar abaixo, achegábame á ventá a ver quen era.
Máis que oír falar oía cantar, e era Paula que chegaba cunha cesta de acios á cabeza.
O Roxelio destinara ó señor Vicente e maila filla ás viñas que estaban máis próximas á casa.
O vello vendimaba e a moza transportaba as uvas douradas deica a adega do pozo, e a min gustábame vela vir coa gracia do seu corpo novo, e marchar, despois de abocar o froito, co mesmo andar lizgairo e unha canción do Dúo Dinámico regalada ó aire da mañá.
Eu voltaba para a cama co pracer dunha intimidade precozmente voyeurista, e seguía a ler ata que me chegaba outra voz.
Oíase falar no eido.
Eran a señora Nieves e mailo tío Pedro, que seica xa se erguera.
Dicíalle a cociñeira que tiña o almorzo na mesa e que ela ía á vila facer a compra do día.
O tío despediuna e meteuse na cociña.
Tiven a tentación de baixar para acompañalo pero non me decidín, non sei por que.
Ben me gustaba estar sempre á beira do tío Pedro, pero naquel momento tal vez a vaga esperanza dunha gratificación de calidade distinta e novidosa, retívome no meu cuarto, onde tiven a preciosa e momentánea sensación de señorear o mundo.
Fun medrando, e como nunca lle perdín a fe ó deus dos lagares, o tío Pedro reservaba para as ocasións en que eu ía os primores da súa adega.
Daquela botábase a falar, que era tan libre pensador como libérrimo falador.
E tíñache a súa filosofía.
Se non era un home de ideas necesariamente orixinais, o que si tiña engado era a súa maneira de dicilas.
Un día que me acheguei ó Penedío contra a caída da tarde atopeino coa cisma de que tivera un baixón de saúde.
Pasara unhas horas a poñer en orde o seu estoicismo, polo que puidera pasar.
_Non tanto.
O depósito do combustible vital téñoo na reserva.
_Ó contrario:
mentres hai morte hai esperanza _dixo roubándolle o ton literario e as palabras a aqueloutro fidalgo siciliano, Fabrizio de Salina.
Brizados polo viño metiámonos no pracer dos falares.
El non quixo abandonar o eito teosófico.
_O paraíso sempre terá que ver cunha boa tetilla, ou cousa que se lle pareza.
_Tranquilo, don Santiago, que vou ir lixeiro de equipaxe.
Don Santiago, armado de paciencia bíblica e sorriso de monseñor Escrivá, sufría como podía aquel estoico.
_Direille o que se lle di a un amigo en parecidas circunstancias:
Non se che ve o pelo, machiño.
Don Santi elevou os ollos ó teito e empezou un rezo:
"Señor, non che ten remedio, pero é un bo home..."
Hai algúns anos xuntábanse no bar California un fato de mozos ocorrentes ós que se lles achegaba Suso Enciclopedias, que xa non era tan mozo, pero era ben recibido.
Estaba de bedel no instituto;
nun tempo épico fora vendedor de libros a domicilio, que de aí lle viña o cognome de Enciclopedias.
_Unha enciclopedia axuda a triunfar, señora _parafraseaba Suso un sonado eslogan diante da porta da casa de calquera cliente potencial.
E vendía moito.
_Latín, non _retrucou Suso_.
Pero algúns idiomas tiñas que ter.
_Non te pases _dixo outro dos da tropa nova.
O auditorio interesouse pola novidade e incitou ó erudito á prosecución do seu discurso, porque a esa idade nada do que prometa aumentar a ciencia amatoria debe ser desaproveitado.
E foi expoñendo Enciclopedias a teoría de que os xeranios, tan propios de ventás e balcóns, tan modestos nas súas pretensións decorativas, pero tan plenos de cor e aroma, son o espello da alma da dona da casa onde habitan.
No seu ir e vir a domicilio coa súa ilustrada mercadoría, Suso constatou que certamente os xeranios son xenerosos regalando primores florais, pero piden coidados.
Poucas plantas delatan o abandono con máis expresividade ca eles.
Piden que se lles retire a flor murcha e a folla vella.
O bedel chegou a establecer unha gradación consonte coa atención que ós seus xeranios lles adicaba o vecindario feminino, e segundo estes diferentes niveis de adicación propoñía correlativamente unha tipoloxía psicolóxica que clasificaba con rigor case matemático tódalas donas do barrio.
Cando subía a un piso coa esperanza de que unha veciña caese na debilidade de mercar a Larousse ou nalgunha outra debilidade, o bedel antes botáballe unha ollada ó balcón da vivenda para prefigurar, polo cariz das flores, a face da señora.
Uns xeranios atendidos diariamente denotan unha muller equilibrada, amante da súa casa e dos seus.
Cando se está tan a gusto na vida non se necesitan enciclopedias nin outras experiencias.
_A ver como é iso _apurou Gonzalo.
_¿Pero nunca che fallou a teoría? _encirrou un.
_Unha vez.
_En voda.
Aquela mañá, cando soou o teléfono da casa por primeira vez, quedei tan sorprendido que nin sequera dei reaccionado.
Hai ben tempo que o teléfono fixo non é máis ca un adorno.
A tarifa de conexión á internet inclúe as chamadas a todos os fixos, pero como xa ninguén apea o móbil, darlle uso ao da casa aínda sae máis caro, e con iso é pouco máis ca un obxecto de decoración.
Por iso me pillou tan ausente aquela mañá o vello son case esquecido do meu teléfono negro adobado con finas láminas metálicas que teño derriba do aparador da sala.
Despois da inicial desorientación, percorreume o espiñazo un arreguizo.
Non descolguei;
deixei que acabase de soar.
Quen estivese ao outro lado da liña deixaría unha mensaxe.
Se era importante, xa lle volvería a chamada decontado ao meu descoñecido interlocutor, que se preocuparía de deixar un número de teléfono ao que acudir.
Coloqueime ao pé do teléfono e observeino aínda un bo anaco, esperando outorgarlle ao autor da chamada o tempo suficiente para deixar unha mensaxe.
Agardei máis do normal porque son o primeiro en comprender as dificultades de enfrontar a propia voz á frialdade da máquina.
Eu nunca deixo mensaxes, pois tenden a xerar outro nivel de comunicación que suplanta a humana.
Non é a primeira vez que manteño conversas a distancia sen trocar unha soa palabra co meu interlocutor.
El, ou ela, deixa unha mensaxe, eu deixo outra por resposta, e aí se inicia unha cadea de conversa diferida deica o infinito.
A súa voz érame moi familiar, sobre todo ao se manifestar no seu preferido avío sarcástico.
Só unha persoa en todo o mundo tiña a ousadía de mofarse da miña actividade literaria con aquela impunidade.
Sen dúbida, era esa persoa quen estaba do outro lado da liña.
Se cadra tivera poucos reflexos ao non considerar que entre todas as persoas da humanidade coas que teño trato só Laureano Armesto rexeitaba de pran o uso do teléfono móbil.
Ninguén soubo nunca exactamente por que nin el perdeu o tempo en o explicar, con todo e ter sido ben de veces obxecto de chanzas por non asumir con deportividade as novas tecnoloxías e as súas consecuencias.
A Laureano non o sacaba ninguén de que era profesor de Universidade, non médico nin xornalista nin executivo dunha multinacional.
Non me decatar de que só Laureano podía chamarme ao teléfono fixo levoume a dubidar non só da miña capacidade para a concentración, senón mesmo dos meus dotes de observación e dedución, fundamentais para todo escritor.
E máis que nada da miña propia intelixencia.
Claro que sempre está a escusa da cabeciña enredada nalgunha das andaduras vitais do protagonista da novela que ando a escribir e todas esas cousas.
Como ocorría sempre que falabamos por teléfono, só cara ao momento da despedida me despechou o motivo da súa chamada.
Xa estás esaxerando;
ás veces pregúntome se aprendiches algo de decoro nas miñas clases.
Así me dixo cando eu reaccionei nun ton festivo e, recoñézoo, algo sobreactuado, ao anuncio que motivara a súa chamada, unha grandísima noticia, tal como lle dixera.
Era a súa maneira, un pouco rebuscada, de lle quitar importancia ao evento.
As túas clases foron de teoría literaria, non de autocontrol.
Así máis ou menos lle retruquei.
Despois dun breve silencio, comezou a recitarme con desinterese o día, o lugar e a hora da presentación do seu primeiro libro, un inxente manual de crítica literaria de cuxa elaboración eu levaba tendo noticia fragmentada ao longo destes case vinte anos de amizade.
Por fin se dignaba descender ao nivel dos mortais e compartir con nós os seus coñecementos.
Sempre que tiña ocasión procuraba encirralo coa remota esperanza de que cando menos fose quen de recompilar os seus artigos espallados por revistas científicas de medio mundo, de ordenalos, de actualizalos se fose necesario e de ofrecérnolos aos interesados nun volume bibliográfico de doado acceso.
Polo que me dixo, desde a morte de Esperanza tivera tempo por primeira vez de poñerse a colocar sobre papel parte do seu coñecemento, das súas teorías, mesmo das súas maldades académicas, de impugnar certos costumes podres da crítica académica oficial e algúns lugares comúns pouco adecuados ao rigor esixido á teoría literaria.
Pero o mellor aínda estaba por chegar.
En realidade non me chamaba exactamente para me anunciar a saída do seu libro e a inmediata presentación ao público universitario e especializado, xa supoñía el que me chegaría tal noticia e que pola amizade que mantemos non habería escusa ningunha para non me ver no acto;
para iso só non collería o teléfono.
O que quería de min era que eu estivese na mesa, que fose un dos oficiantes da cerimonia, que me encargase de lle presentar o libro.
Xa sabes, necesito un escritor de prestixio que apadriñe o meu primeiro contacto coa friaxe do mercado cultural, inzada de virus infecciosos e bacterias daniñas.
Non tiña máis remedio que usarme como vacina, ou sexa, antídoto do mesmo veleno, se non me importaba.
Contesteille cunha esixencia propia de escritor extravagante;
aceptaba coa condición de poder falar do que me dera a gana e sempre que ao terminar o aburrido acto saísemos a tomar uns viños, a cear e a emborracharnos pola cidade adiante a base de whiskies de quince anos para arriba.
Sempre que estea Xiana, podo estudar os termos do negocio, díxome.
E aí fun rápido, ou iso crin no momento.
Nada de Xiana;
era un asunto estritamente persoal, a ocasión para acumular en medida alcohólica todo o tempo que levabamos de atraso en poñernos ao día das nosas respectivas vidas.
Un seco se cadra foi a súa resposta, o cal quería dicir que aceptaba o trato.
E esa sería a situación adecuada para lle falar da fuxida de Xiana, do meu fracaso, da impotencia creativa que me perseguía desde aqueles días, os dous sós, coas espiñentas durezas da vida aboiando inofensivas nos aromas viscosos do whisky.
Todo iso creo que o fun comprendendo co pasar do tempo, porque é que aquel día tanta insistencia en Xiana e certa mudanza leve no seu ton de voz metéronme o medo no corpo ao me vir á cabeza a peor das posibilidades.
E se os camiños de Xiana e de Laureano acabaran por embocar un no outro?
Por primeira vez na vida sentín unha ira rancorosa contra aquel vello que pasaba dos setenta, de brancas guedellas rizadas en desorde e mostacho branco e basto derriba dunha boca breve pero moi carnosa.
De golpe, parecíame que todo ía casando;
así mo dicían as dúas probas concluíntes que me atestaban o pensamento mentres balbucía non sei ben que cousas ao teléfono con gana de terminar xa con aquela conversa.
Todo casaba, si, cunha exactitude irrefutable:
o seu constante interese por sacarme algo a respecto de Xiana, aquela mudanza de ánimo ao falar da presentación do seu libro, un esmorecemento da voz e da súa forza habitual xusto no momento en que eu o debería sentir máis radiante;
non sei, a min parecíame raro.
En velocísimos fragmentos luminosos vin como se ía compoñendo o crebacabezas con pezas escuras e fedorentas.
Laureano quereríame na presentación do seu libro para me facer testemuña da súa relación con Xiana e así evitar o trago amargo de mo ter que comunicar cara a cara, mirándome aos ollos e sentindo o peso inhumano dunha maldición vitalicia por non lle ser leal ao seu propio concepto de lealdade.
Por momentos víao evidentísimo:
Laureano Armesto elixira a presentación do seu libro aconsellado por Xiana.
Se resultaba así, significaba para min a reviravolta definitiva da miña desgraza.
Sen compañeira, sen novela e agora sen amigo.
E o peor é que non sei se me amolaría máis que cristalizasen as miñas sospeitas ou que o motivo real de me chamar para presentar o seu libro non tivese nada que ver coa miña carreira literaria.
Para min que aqueles dous godallos tiñan calculado, posiblemente despois de intensas e reiteradas sesións sexuais, que diante de tanta xente non me ía atrever a armar un escándalo.
Que pouco me coñecían, pensei.
Eu nunca me levei ben cos escándalos, non tiñan por que chegar a aquela humillación pública.
Así mo parecía a min por momentos.
Andabamos a terminar a conversa con formulismos distanciados.
Eu tiña xa a orella dorida e o brazo dereito próximo ao colapso por culpa da tensión que se me concentrou nel non tanto por termar do teléfono como por pensar que descubrira a verdadeira razón da súa chamada.
E o que peor me parecía era que de alí ao día da presentación aínda tiñan que transcorrer dúas semanas e pico, un tempo inmenso que non sabía como debullar, que me ía ir consumindo nunha espera atroz, sen posibilidade de descubrir nada nin de torcer o ritmo dos acontecementos ou os propios acontecementos en si.
Nalgún momento tería que me poñer a maldicir a hora en que se me ocorreu presentarlle a Xiana, a amizade e a admiración mutua que encirrei neles, a miña fachenda, ao cabo, por crer que nada nin ninguén me podería apartar dela.
Nin sequera Laureano Armesto, con todo o seu atractivo, toda a súa sabedoría e a súa experiencia vital.
Que me deixara por un rapeiro uns cantos anos máis novo ca ela tiña o seu pase, porque eu quedaba ao lado da razón e fronte á cegueira dos instintos.
Aí non lle hai que facer;
era o que ela perdía no troco e xa está.
Pero que o substituto fose un home trinta e pico de anos máis vello ca min, ao que eu mesmo consideraba un sabio e case indiscutible en calquera das súas facetas vitais, cangábame cun peso demasiado forte para termar del dúas semanas e pico sen poder adiantar os acontecementos e concluír con aquela afronta digna dun duelo con espada.
Non lembro ben onde comezaba e onde terminaba o meu remuíño de pensamentos alterados; o único que me acorda é que todo estaba detido, coma ameigado, e o tempo non se reactivou ata xusto o momento en que pronunciou as súas palabras de despedida.
_Ai!, e para o venres desa semana non comprometas a túa axenda.
Durante aquelas dúas semanas e pico ocupei o tempo en preparar a presentación pensando na posibilidade de que Xiana estivese entre o público e por tanto tomándoa como unha especie de espectadora ideal, única na inmensidade do Paraninfo.
Os meus sentimentos asociábanse á cor dos días, eran cambiantes;
en todo ese tempo a teoría da relación de Laureano con Xiana non foi a única, por momentos nin sequera a máis probable.
As últimas palabras de Laureano ao teléfono fixéronme tecer un fío de esperanza, un nobelo enteiro máis ca un fío.
Víao clarísimo.
Laureano soubera da nosa separación e cos seus dotes para relacionarse coas persoas dos seus afectos argallara a presenza de Xiana na presentación do libro e unha cita dos tres para o venres.
Era a mellor maneira de recuperar o seu amor;
que ela comprobase a miña importancia nun acto en que se xuntaría o máis selecto do mundo cultural e do campo literario, en que eu sería o oficiante maior da cerimonia de recoñecemento ao labor de Laureano Armesto, probablemente o teórico da literatura máis importante de toda Europa.
Así tería ocasión de comprobar canto perdía no troco.
Con iso, cando tan claro me parecía o deseño desa estratexia, saíanme os mellores parágrafos da presentación e tamén, para que negalo, as máis elevadas loas ao profesor.
Todo isto adobado con pequenos pero importantes avances no argumento da miña novela, que quedara empozada desde a marcha de Xiana.
Era tamén un xeito de alixeirar o peso do pasar dos días.
Mais a miúdo non podía evitar volver á miña teoría inicial, á da conspiración, e atormentábame imaxinando o corpo espido de Xiana percorrido devagar polas mans engurradas de Laureano.
Hoxe non podo evitar un arrepío de culpa cada vez que lembro as treboadas de odio case criminal que aquela imaxe conectaba en min.
Xa na escalinata interior, preto da saída, Laureano mirou para min co reproche esculpido nos ollos.
Deixáchela marchar, badulaque;
e mira que cho avisei.
E xusto en canto terminou a súa sentenza ferinte coma unha puga oxidada, sen me dar lugar sequera a negar a miña condición de badulaque, escorreuse pola escaleira abaixo e caeu rebotando nos chanzos de granito coma un boneco desartellado.
Abaixo, na pedra gastada do chan, unha poza de sangue anegrado facíalle as veces de leito.
Quedou boca arriba, nunha posición inverosímil, coas pernas cruzadas e os brazos estendidos.
Pecháronselle os ollos nun xesto dorido.
Cando o vin empezando a escorregar, tentei impedir que caese, pero non souben máis que berrar polo seu nome.
Ao velo no chan, corrín escaleiras abaixo e aniqueime ao seu carón.
Sentinlle un pulso moi lene.
Dentro do malo, era unha boa noticia;
estaba vivo aínda.
Boteime ás carreiras para fóra á procura de axuda, mais a rúa estaba igual de deserta ca o interior do edificio.
Alí, a soas co corpo esmaiolado de Laureano, sentín todo o peso da sólida dureza da soidade.
Tirei o móbil do peto, acendino e chamei por unha ambulancia.
A miña man esquerda non paraba de agarimar a fronte fría de Laureano Armesto.
Iso foi apenas hai tres días.
Hoxe é venres, o día que me mandara reservar para el.
Chove como nunca vin chover.
Estou triste.
Non vin esta tarde a Xiana no enterro de Laureano Armesto.
A sala do café é un cuartiño contiguo á oficina, ben máis estreito.
Está pensado para que non nos acumulemos alí os cinco ao mesmo tempo.
Son moitas as horas do día como para que se dea a casualidade de que todos necesitemos ese descanso e ese café ao mesmo tempo.
Ata hoxe nunca se deu o caso;
se chega a ocorrer, haberiamos buscar a forma de irmos usando a máquina por quendas, un tras outro.
Un día descubrín que un dos meus compañeiros estaba a me botar o ollo.
Tería el por aí o meu tempo.
Polo seu aspecto nunca destacaría.
Vestía sempre roupa escura, pantalóns de pano moi folgados e xerseis con camisas brancas.
Levaba lentes, o pelo curtiño, sempre amañado e ben barbeado.
Tiña uns ollos negros pequenos e redondos, sen máis brillo ca o que neles reflectían as lámpadas da oficina.
Eran eses ollos os que un día notei pousárenseme en min, noteinos case coma un contacto físico algo máis penetrante ca unha simple caricia.
Ás veces podo sentir a caricia dun ollar, pero neste caso, non;
non me pareceu unha caricia senón unha penetración que procuraba abrirme fendas pola pel adiante e metérseme nas carnes, profundamente.
Tenme pasado outras veces, normalmente cando paro nalgún bar, no verán, de volta á casa, cando aínda é de día ao remate do traballo e entro a tomar unha cervexa ben fresquiña e a airear o entendemento, a lle abrir a billa para que se baleire e me poña a aboiar por encima de todas as persoas, de todas as cousas.
Esas miradas brutas teñen a habilidade de turrar de min para a terra outra vez, de me espetaren ao chan coma se pretendesen que todas as cifras e o mangado de palabras que teño que usar cada día volvesen introducírseme no cerebro.
Coma se quixesen que arraizasen.
E arraízan, e entón chego á casa e non podo facer nada máis que sentar no sofá do cuarto de estar e prender a televisión por ver se o seu barullo pode máis ca o calidoscopio mareante que non me dá abandonado nunca.
Aborrezo esas miradas que se me van pegando por todas as partes do corpo.
E mancan máis cando buscan a miña propia mirada.
Nese momento, pago a cervexa, termínoa dun grolo e saio sen mirar para atrás.
Desde que sentín así a súa mirada, procurei esquivalo.
E con todo, creo que mesmo un día chegou a me sorrir.
Eu non lle dei pé a máis, así que supoño que a súa timidez, ou decatarse de que eu era muralla imposible, non lle permitiu ir máis aló dese ataque visual.
Sería un delito imperdoable no traballo, suficiente unha simple insinuación para que o seu posto estivese baleiro ao outro día.
A última vez que sentín a súa mirada a remexerme as carnes por dentro foi aquela mañá.
Cando me tocou ir polo meu café, cruceime con el na porta que conecta a oficina co cuarto da máquina.
Volvía para o seu posto cun vaso na man.
Detívose para me deixar pasar.
Ao tempo que pasaba, notei como os seus ollos se humedecían.
Díxenlle o saúdo de cada día mentres me concentraba no pequeno traxecto que me abría as portas do café.
Oín os seus pés arrastrárense ata dar coa cadeira.
Despois, o silencio de sempre.
Non podo negar que sentín pena.
Ao mellor, se non chegamos a estar traballando igual ía onda el e empezaba a falarlle de algo, do que fose, ou simplemente a poñérlleme á vista para que fose el quen empezase a conversa.
Non sei, calquera cousa.
Houbera algo na visión fugaz da súa mirada aquela mañá que me adozaba o interior, coma se fose unha seda que me ía envolvendo o corazón e outros órganos sensibles do corpo.
Sentín unha atracción que nunca sentira, e non era propiamente sexual.
Ou, mellor, non tiña nada de sexual.
Era un impulso de agarimarlle aquelas fazulas lisas, de ir palpando os ángulos afeitados da súa queixada, de lle retirar dos ollos a humidade.
Só iso.
Mais non o fixen.
Alí non podía facelo.
De alí ao outro día, o meu compañeiro da mirada triste xa non viría a traballar.
Nunca souben se o despediran por non cumprir cos seus deberes, se marchara el, se morrera ou se tivera un accidente.
E, francamente, tampouco se me ocorreu pensalo.
Non era a primeira vez que deixaba de vir un compañeiro, estaba o seu lugar baleiro durante uns días e despois viña a ser ocupado por un novo.
Outras veces, sorprendíame a presenza dun descoñecido a ocupar unha ausencia repentina.
Aquela tardiña cando saín notei que o espazo do meu compañeiro estaba baleiro.
Apenas o ordenador xa apagado.
Máis nada.
En Xan nin reparei de verdade ata uns poucos minutos despois, aquela mesma tardiña escura e chuviosa en que o vin perdido polas rúas da cidade adiante, desprotexido, cando eu ía no coche cara á casa.
Ao velo, parei mesmo ao carón del e convideino a subir.
Pensouno un instante moi breve, pero veuse a correr en dúas alancadas, abriu a porta e sentou no asento dianteiro.
Todo o que dixo foi ola.
Foi, unha vez máis, obra dun impulso irreflexivo.
Outramente, tiraría de fronte co coche sen sequera mandarlle un buguinazo de saúdo, sen sequera reparar na súa figura forte, alta, aparentemente sólida a vagar espavorecida, sen rumbo, na cerna daquela escuridade desenfocada pola chuvia.
E con iso, parei.
Foi cousa dese instante feble en que o impulso máis íntimo se desvela para bloquear todas as funcións conscientes do cerebro.
O impulso que sempre dorme, que merece durmir.
Xuntábase todo aquel día;
unha conxunción cósmica, talvez, eu que sei, crebaba a liña recta do tempo circular que me ía transportando docemente pola vida adiante, sen desacougos, sen sobresaltos, sen pesares íntimos máis aló de certos reveses cotiáns anecdóticos.
E aquel día aparecía esa encrucillada oculta que nunca antes se me fixera patente.
Pola mañá, os ollos do meu compañeiro de traballo;
pola tardiña, o dilema resolto automaticamente entre seguir de fronte ou parar e facer subir ao coche a Xan, un compañeiro tímido e discreto co que só trocara en diversas ocasións unha única palabra, friamente, ola, cuxo nome, no momento en que pousou o cu no asento, eu aínda non coñecía.
Atravesaba esa encrucillada a certeza de non ir ao encontro de nada.
Nin procurar enxugar a humidade daqueles ollos negros opacos nin torcer o curso das cousas detendo o coche cabo de Xan.
Se non sufrira unha sabotaxe instintiva, súbita, o cerebro optaría sen dubidalo por esta terceira opción.
Para que todo continuase coma sempre, para que nada se vise alterado na miña vida estable.
Xan montou no coche sen o pensar moito tampouco.
Ola.
Pensei que igual che vén ben que te achegue a algures.
Á túa casa, por exemplo.
Miroume sorrindo e sen dicir nada.
Parecía estrañado, pero ese sorriso quizais revelaba unha intuición de que aquilo que estaba ocorrendo tiña que ocorrer necesariamente.
Acomodouse no asento coa seguridade de quen ocupa un lugar que lle pertence.
Poucas palabras trocou comigo des que iniciamos o traxecto en dirección á súa casa.
Esperaba non deixarme o coche pingando, díxome mentres remexía nos compactos amoreados nun pequeno oco entre os dous asentos dianteiros.
Prendeu o aparello, elixiu un disco, introduciuno e foi dereito á canción.
Non sei se é que lle gustaba o grupo ou era só aquel tema desgarrado que desde aquela tardiña escoitamos xuntos día tras día percorrendo o mesmo camiño cara á súa casa.
Mentres a voz esgazada da cantante ía debullando aquel You'll follow me down repetitivo e triste, nada fixen máis que mirar para el cando me ía indicando o camiño a través dunha vella estrada local que nos sacaba da cidade.
A súa casa quedaba a boa distancia de calquera núcleo habitado, illada de todo alento civilizado.
Cando nos recompuxemos e volvemos ao estado previo de conciencia preguntoume, mentres facía que volvese soar aquela mesma canción unha vez tras outra, as razóns polas que parara o coche para collelo e levalo á casa.
E eu non podía darlle máis ca unha:
por que non ía levalo á casa chovendo como chovía, co tempo que estaba a caer.
A maxia daquela eternidade anterior non me permitía dicirlle toda a verdade, confesarlle que nin eu mesma sabía a razón, que non había razón, que fora todo obra dun impulso no que quizais se mesturase unha forte atracción física que a miña razón evitaría, un instinto do que máis tarde podería arrenegar, quen o sabe.
Non quería dicirllo, non podía, porque ao deixar que esa forza oculta xuntase alí os nosos vieiros empezaba a sentir a curiosidade de explorar, de repetir aquela experiencia de éxtase antes nunca concibida.
Non é que antes non fixera nunca o amor.
Téñoo feito e téñoo gozado, pero nunca coma aquela tardiña e as que viñeron despois.
Non estaba disposta, logo, a perder a posibilidade de intensificar aquela experiencia.
O episodio concluíu nunha curta viaxe ata a súa casa, unha edificación restaurada no medio e medio dun enorme xardín ben coidadiño.
Era dunha planta, extensa.
Desde fóra notábase que noutro tempo acollera diferentes espazos dedicados aos labores agrícolas, como cortes para os animais e para as colleitas que agora estaban dedicadas a vivenda.
Unha coiraza de bloques de granito irregulares indicaba o pouco tempo que levaba rehabilitada.
No medio e medio da escuridade xa nocturna erguíase na paisaxe coma unha estrela en plenitude grazas á súa iluminación exterior.
Deixeino xusto no lugar que me indicou, mesmo á porta dunha cancela mecánica que se foi correndo cara á dereita ao el introducir unha clave numérica na súa axenda electrónica que tamén usaba como teléfono.
Seino porque no traxecto recibiu unha chamada que prudentemente rexeitou.
Bicoume antes de baixar do coche.
O pescozo, prolongadamente; despois, os ollos, as meixelas e a boca aberta a gorentar o saibo agre da súa lingua.
Aquel bico volveu ser outro alustre que me invadiu todo o corpo e cesou de golpe cando se apartou de min e me dixo un ata mañá seco un intre antes de pechar a porta do coche e encamiñarse á súa mansión.
Marchou sen me convidar a pasar.
Aínda botei alí catro ou cinco minutos mentres o vía disolverse no limiar da casa.
Creo que no fondo non daba asumido que aquel compañeiro meu de traballo, discreto, pouco falador, vestido sempre sen estridencias, pouco amigo de chamar a atención, vivise en semellante pazo que non se podía manter cun soldo coma o meu.
Cando empecei a traballar para a compañía el xa estaba, así que igual cobraba outros complementos salariais aos que eu non tiña dereito.
Ou ao mellor un soldo máis alto por ter maiores responsabilidades, aínda que aparentemente facía o mesmo traballo ca o resto de nós.
Ou igual a casa era herdanza da familia.
O caso é que tampouco nunca falei con el daquel asunto.
Marchei de alí co pensamento ocupado en reproducir cada unha das sensacións que vivira naquel tránsito dunha tardiña escura dun día calquera de traballo a unha noite pecha que para min era luminosa.
Agora é noite.
Estou outra vez fronte ao que fora a súa casa, ou o que a min desde fóra me pareceu a súa casa.
Chove a caldeiros, coma aquela primeira noite, e non me importa.
Vou baixar do coche e tentarei entrar no recinto desa ruína.
Non sei para que.
Non sei se vou atopar algo.
É probable que non, pero nalgún lugar teño que empezar a procurar.
Non o rastro de Xan, senón as razóns que me trouxeron aquí, as razóns polas que esta mañá ao chegar ao traballo tiña no meu correo unha mensaxe anunciándome a finalización da miña relación laboral, así lle chaman, coa compañía.
Non vou negar que esta procura teña un arranque na desesperación, en non comprender nada.
Agora é a primeira vez na miña vida que penso no pasado como algo que inevitablemente está vivido, que xa foi, pero que ao mesmo tempo puido ser doutra maneira.
Sei que non volverei pasar pola tarde en que recollín a Xan da rúa para o levar á casa nin pola mañá daquel mesmo día, cando vin os ollos húmidos do meu compañeiro de traballo por última vez.
Sei que desta volta xa está elixido o meu camiño.
Se botas o ollar para atrás e observas o decorrer da historia, verás que non hai outro protagonista ca os colapsos temporais.
Outros chamáronlles de maneiras diferentes.
Guerra de clases, por exemplo.
Tanto ten.
O caso é que hai momentos en que se abre unha encrucillada e empezan a convivir dúas liñas temporais en paralelo.
Mais esa convivencia non pode durar, non dura;
ao final prodúcese o colapso e emerxe o vieiro temporal antes oculto.
Ocorre case sempre así, aínda que en certas ocasións o novo non termina de ocupar o seu espazo, por febleza, e daquela todo parece recuar ao principio do ciclo.
Des que pasaches a encrucillada que te trouxo aquí, estás ligada a nós, a todos, e ao mundo que habitamos.
Non é, malia a aparencia, un espazo subterráneo, non vivimos como os vellos moradores no fondo dos penedos, baixo a cortiza do mundo.
Xa irás vendo que os nosos lugares son os mesmos, que convivimos coa mesma xente, que estamos no mesmo mundo físico, mais ocupamos unha liña temporal diferente, descoñecida, que nos levará a borrar para sempre todo o que desprende ese cheiro balorecido a podremia, ese mundo en ruínas que imos abandonando porque xa non dá máis de si.
Aquí comprenderás que a vida é diferente, todo é diferente.
Des que atravesas a encrucillada e pasas a este lado espazo-temporal, empezas a comprender que a túa existencia xa non se entende sen nós, como a nosa non se entende sen ti.
E o bo é que non hai dependencia, é a escolla máis libre de cantas teñas feito.
Poderás desandar o andado cando queiras, sempre que encontres a encrucillada exacta que te volva á túa vida anterior, ao teu sosego, aos teus traballos.
Volverás, como todos volvemos, porque é necesaria esa volta para que o colapso temporal rebente.
Mais ese regreso será diferente, sabotaxe contra os derradeiros alentos daquel mundo, igual que fixemos nosoutros, os teus compañeiros, como fixen eu, des que te amo, para que ti puideses estar aquí, acompañándome.
Agora segues perplexa, e é comprensible.
Pasounos a todos.
Mais logo sentirás que fuches ti en realidade a única persoa que escolleu escavar no muro de ferro oxidado coas túas propias mans aquela mesma tardiña en que paraches o coche no medio da chuvia para me traer á casa e amar o que eu puidera ofrecerche.
Foi aquel impulso de necesidade o que te trouxo aquí, o que te liberou da escravitude.
E isto é todo canto podo ofrecerche.
Isto.
Todo o que seremos.
Nada do que fomos.
O colapso temporal.
Estaba chegando, non?
Moito non se vía pola estrada porque caeu de golpe unha néboa mesta coma unha parede.
Eu xa viña canso e rabiando por chegar, arrombar un pouco a casa, ducharme, saír a picar algo e despois dar unha volta para recuperar espazos da memoria, máis que nada o peirao.
Quizais, se a noite se prestaba, igual aínda me animaba a tomar unhas copas e falar con xente.
Ou sexa, máis que falar, escoitar, oílos, non?, que me contasen como andaba a vida e esas cousas.
Desde o recanto máis escuro do comedor, un vello desastrado ollábame en fite.
Quedei mudo.
Aquel rostro parecíame familiar, aínda que non o vira nunca.
A min atrapallábanseme as dúbidas na boca do padal.
Eu viña a pasar uns días e chego e empezo a ver tal ruína, e o balbordo ese...
Como non se sabía nada desa desfeita?
_Todo está morto.
Marcha e esquece.
_E esa bomba?
_Marcha.
Foi o que fixeron todos.
No peirao, vin o edificio da lonxa aparecerse coma unha pantasma.
Quixen entrar, claro, pero considerei preferible non bater con sombras, así que, chegoume con me apoiar no marco dun portón desaparecido para me deixar guiar non polos ollos senón polas reviravoltas da memoria.
O trasfego do peixe, mulleres e homes con voces múltiples, meniños a se revolveren entre xente e caixas de madeira e sal.
Non che eran máis que cachiños de experiencias.
Uns días antes estivera reordenando as miñas imaxes para converter aquel espazo no templo da resistencia, idealizando asembleas, o reparto do traballo, a organización, a resposta, o odio.
E mais nese momento tiña a dimensión da inutilidade de todos os esforzos.
Así era, non?
O normal.
O mar xa non era tal, só un monte de petróleo.
A realidade impoñíaselle ao desexo collendo a forma dunha inmensa nave baleira, non?
Iso foi o que me deu por pensar.
Entón, que me quedaba, logo?
Pois escapar.
Escapar de todo.
Escapar de min mesmo.
_Ola, Breixo.
Pero ela andaba ao seu.
_Grazas por vires.
Puxen a máscara e sentei na mulime de couselos que alfombraba o chan, trazando a maneira de disimular o medo que me poñía toda aquela situación e a tranquilidade que me ofrecía a súa presenza e, sobre todo, a súa voz.
_Onde vai a xente toda _pregunteille.
Pero eu acababa de falar con alguén.
Quixen darllo a coñecer.
Ela fixo coma se non me dera escoitado.
_Non quedou ninguén.
Soamente sombras que ás veces me veñen a ver, rastros das vosas presenzas.
Ora falan, ora axexan, de cando en cando algunha escoita paciente...
_Ten que quedar alguén;
levo escoitando estoupidos des que cheguei.
Resplandecéronlle os ollos co riso.
E, non sei, aos poucos dábame que a pel se lle ía afinando máis, ou sexa, era como que recuperaba mocidade con cada palabra que lle eu escoitaba.
E nesas pensei que se cadra tamén ela era unha sombra.
Mesmo dubidei da miña presenza.
Non sei, vivía na cerna da confusión.
Daríao todo por estar soñando.
Mais a presenza da muller atábame, relaxábame a súa voz.
Por primeira vez des que chegara estaba sentíndome ben.
Ela veu a me dicir non ser máis ca unha sombra do que puidera ser, do que non fora, do que podía ser.
E volvía unha e outra vez á súa trabe de alcatrán.
Ata que outro estrondo explosivo lle interrompía outra volta as palabras.
Ergueuse lixeira, acaricioume levemente, fixen amago de me poñer a pé pero impediumo cunha man pousada no ombreiro, non sei, creo que entendín que non podía seguila.
Volveu agradecerme que viñera, mira ti, e foi desaparecendo polas primeiras canicoubas que se abrían en labirinto cara ao sur.
Eu seguina coa mirada mentres puiden, sen me atrever a moverme e camiñar atrás dela.
Marchaba co mesmo sixilo co que se fora esgotando o día e mais as enerxías do meu corpo, que xa esixía volver á casa e descansar.
E con estar esgotado, non dei durmido en toda a noite.
Ou sexa, tanta tensión, a desolación, o insoportable estrondo das aspas xigantes, a muller...
Non dei esborrexido cara ao sono, o sono agradable, máis necesario ca nunca.
Tiña que ser estarrecedora a miña imaxe, ou sexa, eu alí, no medio da soidade, estricado na cama, vestido, a máscara aínda na cara.
E alí te vin nas primeiras ringleiras a falar con esa determinación, aquelas túas palabras fortes e doces ao tempo, orgullosas, reclamando que a asemblea se constituíse en órgano soberano e lles retirase toda lexitimidade aos representantes do Concello.
Non vou dicir que me namorei alí mesmo, non?, pero aí souben a que viñera.
Iso si, xa non che volvín quitar ollo.
E, case sen o saber, estiven de acordo con cada unha das túas intervencións.
Cando falaches da trabe de alcatrán, lembrei a muller.
Poñíame medo saír e non te volver ver, non?, e con todo e iso, corrín ao peirao.
Alá estaba, co teu sorriso, o teu rostro, expresións túas.
Quixen achegarme, pero algo tirou por min para que volvera dentro.
Seguro de que non a había ver máis, intentei reter na memoria a súa figura.
Dei a volta decidido cara á asemblea outra vez.
Só unha vez virei a mirada, pero xa non estaba.
Nunca máis a volvín ver... ou si, ou sexa, por veces creo vela cando apampo mirando para ti.
O que vén despois, xa o coñeces.
Pero xa está.
Vamos deixar a leria, que son horas.
Espérannos no monte.
Non esquezas as máscaras.
Hai que facer estoupar eses muíños do demo que nos están empezando a instalar.
Un daqueles momentos críticos fora cando o deixara a súa muller, empezo a non lembrar como se chamaba.
Por veces creo que era Irene, cando non me dá por Leonor.
Tampouco acabo de comprender por que carallo estes dous nomes tan diferentes se me mesturan así na cabeza.
O caso é que aquela temporada foi para min un suplicio.
Non iso exactamente;
quero dicir que ao ter que estar con el case día e noite non me quedou outra máis que cancelar os proxectos de coñecemento mutuo que fora pactando con Ana María.
Adeus á viaxe ao Porto e adeus a vernos cada día, na súa casa ou na miña, para falarmos, beber, cear, ver algunha peli ou a tele, e mais o que despois lle dera por xurdir.
O segundo foi cando morreu miña irmá.
Era quince anos máis nova ca min.
Apareceu unha mañá espida na cama do piso que tiña alugado na Avenida de Lugo.
Só lle faltaba ano e medio para terminar xornalismo e levaba seis meses enredando perigosamente co secretario da súa facultade, Xosé Subela, profesor titular de Comunicación Audiovisual, coñecido en certos ambientes pola súa secreta asiduidade a determinados centros nocturnos de alterne.
Secreta por mor do descrédito social que temía adquirir no seu ámbito profesional.
Marta, Martiña, caera incomprensiblemente namorada daquel ser sen escrúpulos, profesor dela, e morreu afogada na imposibilidade dun amor disparatado.
A el sigo cruzándoo pola rúa aínda hoxe e odio con toda a miña forza o sorriso sádico que día a día me dispensa.
Supoño que atraído por min, talvez sen saber que son irmán de Marta, a suicida do amoníaco, como a bautizaron os xornais cando a súa morte en circunstancias un pouco máis que estrañas.
Eu tentei que a policía investigase no merdento de Pepiño Pallas, como é coñecido por mal nome nos locais que frecuenta, pero os cabróns parecían ter decidido que a morte de miña irmá fose un suicidio.
Por sorte, aqueles meses enteiros tiven a Lalo ao meu carón.
Eu creo que nunca parou de crer na miña teoría sobre a culpabilidade de Pepiño Subela, mais tivo a temperanza suficiente para evitar que eu cometese a peor das barbaridades.
E estaba disposto a cometela, madia leva.
Lalo ben o sabía.
É a realidade a rebelarse...
Eran as súas derradeiras palabras, e non paraban de me bater nas paredes do cranio aínda que todo aquilo que dicía me parecía pura incongruencia.
Claro que Lalo tamén tiña os seus quites de bromista.
Posuía un sentido do humor bastante estraño, coma se coas súas chanzas procurase só arrecadar diversión para si e non para os demais.
Eu preguntáballe para que hostias contaba un chiste se non o entendía ninguén.
Pero nada.
Ca!
Non respondía.
Miraba para min e eu notáballe que se estaba escarallando a rir por dentro.
E se todo aquilo non era máis ca unha das súas chanzas incomprensibles, pensaba eu mentres ía cara á súa casa.
Tal posibilidade presentóuseme de golpe tan nidia coma o día claro de verán que vía a través do parabrisas.
Freei en seco e case logro que o que viña detrás se estampase contra min.
Baixou o homiño aquel coma unha mula disposto a me abrir a cabeza.
Vino polo retrovisor achegárseme ás carreiras, e con iso acelerei un pouco ao tolo e seguín camiño mentres pensaba en que oxalá fose precisamente unha chanza de mal gusto e adeus.
Unha das súas maneiras idiotas de chamar a atención.
Naquel treito da condución, o misterio consistía en descubrir a razón pola que Lalo necesitaba chamar a atención.
Non lle coñecía eu ningún enredo que viñese a substituír a Leonor, ou Irene, ou como cona se chamase.
E por algo que non nacese na febra cordial non coñecía eu a Lalo desesperado.
Creo que agora empezo a comprender o suicidio de Lalo aquel día.
E non teño a onde agarrarme máis ca ás súas derradeiras palabras para comprender as razóns polas cales a súa casa e o seu xardín me pareceron tan cambiados aquel terrible día, as razóns nas que non deberon reparar os que estaban recollendo o seu cadáver.
Creo que o vou sabendo con certeza, porque, igual ca Lalo aquel día, empezo a ver a faciana dos obxectos que me rodean.
Non, nin eu tomei ácido nin o que estou vendo e apalpando transcorre dentro de min.
Non son eu, non, quen muda as cousas, é a realidade.
Os obxectos perden consistencia, deixan de ser o que aparentaban, mestúranse, escoan polos buratos que antes non había.
Todo brilla e se funde en cores estrañas.
E non, non é cousa da vista.
Apalpo e todo se me disolve entre as mans, as cousas perden consistencia, mudan de forma como e cando queren.
Nada é xa o que parecía.
Todo se rebela.
Lalo foi o primeiro en se decatar, e agora tócame a min experimentar a disolución do mundo que coñecía.
Nada responde ás antigas formas, aos tactos aprendidos.
E ninguén pode resistir a este ataque terminal sen que o devore a loucura.
É tarde.
Lalo advertiumo, e eu non o souben ver.
Xa nada é o que parecía.
Dentro da aula, as palabras do profesor soaban ocas, a eco que viña de lonxe.
Ás veces non comprendo para que vou ás clases se non me cunden nada.
Fóra, a través da fiestra, un campo baleiro, grande, acoutado por muradellas case derruídas.
Non sei se sempre estivo aí, supoño que si;
o caso é que hoxe reparei nel por primeira vez en canto a miña mente rolaba sixilosa ao baleiro dentro da aula.
Tiña o aire prehistórico dunha ruína ou así.
Con fortificación, un muro cativeiro, unha rea de pedras comestas por couselos interminables.
Pero ben sei que non hai nada de prehistoria.
As clases non me cunden, e mais aínda dou distinguido o prehistórico do que non o é.
Dixen prehistórico por dicir algo, por esaxerar un pouco.
O muro circunda un prado ben coidado, irregular, con inclinación de terraplén, ideal para baixar a rolos ata o río.
Na parte superior, unha construción vella, como unha casa labrega, de labregos ricos, quizais dedicada xa a outros labores, a granxa de aves, por exemplo.
Quero dicir, ao mellor por aquilo do desleixo das paredes a medio calear e as pedras sen puír, case negras.
Meus pais e outra xente do seu tempo contan que isto era unha aldea non hai moitos anos.
Pero eu non o sei, porque nunca atendo ás clases de historia, e iso sóame a Maricastaña.
A muradella encerra a quinta completa.
Ao chegar cabo da casa, anchea e sométese a un círculo case perfecto.
Suponse que na parte superior, a que non se distingue desde a ventá da aula, haberá algunha cancela ou algún portón;
no que acada a vista, todo é pedra, muro pechado.
A casa é de planta baixa e moi extensa; á súa dereita, un edificio branco coas ventás encarnadas e a cheminea e mais a antena de televisión lucindo esveltas no lousado.
Parece unha construción máis moderna.
Non ten o encanto rústico da casa vella, pero ha de ser máis cómoda para vivir, sobre todo se o outro edificio está cheo de pitos ou de porcos.
Igual a habitan os donos da granxa ou así.
A antena e a cheminea dominan o campo completo.
Só un depósito de auga xigantesco, uns metros máis ao lonxe, compite con elas en altura.
Non son eu unha persoa moi observadora, máis ben todo o contrario.
Meu pai sempre me di cun punto de sorna que calquera día hei deixar esquecida a cabeza no caixón do armario.
Non o creo.
A cabeza sempre vén canda min;
esa é a razón pola que case nada do exterior chama tanto a miña atención como para activarme a función de almacenaxe da memoria.
Son as miñas imaxinacións as que me ocupan todo o espazo na cabeciña, quero dicir, cousas bastante variadas, como soños e así.
Eu que sei, cousas.
Menos esta mañá, que reparei nesa quinta que igual estivo sempre de fronte da Facultade pero eu nunca vira.
É máis, se ata hoxe me pedisen que describise os arredores, incluiría vagamente unha rea de edificios administrativos da Universidade onde hoxe vin o prado e as súas construcións, en cuxa parte máis arredada aparecía aínda outro edificio máis.
Un edificio ou o que quedaba del que en realidade era apenas un espazo aberto rodeado por grandes arcos, sen rastro de lousado nin nada parecido.
No cuarto dos ordenadores xa non era presente aquel silencio de baleiro que todo o abafaba apenas uns minutos antes.
Desde o edificio dos arcos espallábase un bruar fortísimo, coma o bater dunha fragua xigantesca.
Erguinme espantado, non tanto porque vía que ao campo ía empezando a chegar xente como porque ao final meu pai ía ter razón e eu andaba para esquecer a cabeza nalgún lugar de acceso máis difícil ca o caixón do armario.
O mellor que podía facer era desconectar un anaco daquela visión obsesiva e estrondosa, pousar a mirada noutras cousas e descansar a imaxinación.
Así o intentei, pero o estrondo impúñase con tal abuso que non atopei xeito de me concentrar en nada que non fose aquel ritmo salvaxe.
Homes e nenos esfarrapados camiñaban en ringleira cara ao edificio dos arcos;
ían penetrando nel despois de os espiren con bastantes malos modos dous soldados que levaban ao lombo unha máquina estraña cun tubo de grande embocadura, moi ameazador.
A aquela distancia, cos muros da Facultade polo medio, non era doado saber con exactitude a razón pola que os máis dos homes que ían pouco e pouco inzando a quinta tomaban o camiño do vello edificio arqueado.
Só se me ocorría pensar no estrondo;
era tan penetrante, tan insoportable na aula de informática que no campo tiña que ser demoledor;
probablemente actuaba coma unha barrena no cerebro daquelas persoas.
Non tiña eu dúbida de que o bruar agromaba no edificio dos arcos porque cara a el camiñaban todos igual ca autómatas ou cousa así.
Todos menos dúas ducias ou por aí de humanos que se azorraban ás herbas do prado, aos carballos, ás pedras.
De golpe, albisquei tamén un grupo de homes de idade mediana.
Vinos achegarse aos que resistían o bruar enganchados a calquera cousa.
Os seus rostros eran de pedra.
Nin o evidente esforzo físico de turrar dos resistentes e volvelos ao desamparo do campo aberto, de obrigalos a se poñeren de pé sen apoiarse en nada máis ca os seus propios corpos lles daba mudado as faccións.
Coma se estivesen alí para se aseguraren de que todos se encamiñaban sen problemas á orixe do estrondo.
Imitaban unha comparsa do Entroido, coas súas togas brancas, capas negras, fracs, pantalóns, chaquetas, gravatas, todos traxados cunha elegancia fría coherente cos seus rostros de pedra.
E por fin, o balbordo parou de todo.
Seguramente por esa razón, da torre de vixilancia saíu un disparo que fixo vibrar os cristais do cuarto de informática e abriu no campo unha gabia profunda na que se perderon por aí un cento de homes ou así.
Os sobreviventes empezaron a erguerse e encararon aos soldados.
Marcharon cegados coa ira cara ao depósito, que de alí a un pouco xa non estaba de pé.
Os seus restos cubrían os corpos esmagados dalgúns gardas.
Ao paso esmagador das columnas militares quedaba o prado estercado por unha camada mesta de corpos que non paraban de sangrar.
O estrondo empezaba a encher outra vez como unha masa sólida o aire do cuarto de informática.
E supoño que toda a Facultade.
Abrouxábame aquela sensación de derrota que ofrecía o prado.
En poucos segundos, só o bruar; ningún ser vivo dentro do circundo de pedra.
Cando estaba para abandonar o cuarto, non resistín a tentación de lle guindar unha derradeira ollada ao escenario daquela fantasía que só eu parecía percibir.
Quedei petrificado ao volver ver de golpe o campo cheo de persoas, xente e máis xente a saltar o valado e penetrar no recinto, quizais porque o bruar volvía exercer a súa atracción poderosa sobre todo aquel que o escoitaba.
Ora, desta volta, os que ían penetrando no recinto parecían decididos a lle poñer remate a aquela estraña condena coa determinación de botar ao chan cada unha das pedras daquelas construcións.
Parecía esa a súa intención, mais opoñíanlle resistencia novos soldados xurdidos de todos os recantos.
As correntes de auga empezaron a ser encarnadas.
Erguinme no intre co corazón a furarme a arca do peito con poutas de ferro cando a enxerguei a ela no medio da batalla.
Era ela, non había ningunha dúbida.
Levaba a mesma roupa e o mesmo peiteado que acababa de observar había apenas un nada de tempo.
Era ela, a correr decidida cara ao edificio dos arcos, sen máis protección ca os seus propios brazos, perseguida por un xigante embutido nun traxe militar metálico no que se reflectía a chuvia.
Era ela, correndo cara a unha morte segura e cruel ou cara á disolución naquel bruar mortífero.
Era ela, e nin sequera as bágoas que me empezaron a aneboar os ollos me podían impedir saír daquel cuarto a escape, baixar as escaleiras cara ao recibidor, cruzar o corredor, gañar o exterior e saltar o valado.
Creo que foi un impulso irracional que non me permitía seguir pegado á ventá observando a parte máis dolorosa do masacre.
Aquela mañá era cedo.
Fun o primeiro en chegar.
A sala é un espazo coñecido.
É ampla.
Sábese ben cando non hai un corpo ao redor, e polo silencio, porque o único que o creba son os ventiladores acesos das computadoras mentres procesan velozmente a axenda do día.
Chego á sala cunha inscrición na memoria:
a visita desta mañá á redacción non é caprichosa.
Agarimo os costados e tiro do peto interior dereito do abrigo a axenda electrónica.
Prendina e comprobei que non tiña ningunha tarefa específica para toda a mañá nin para os días posteriores.
Estaba en branco.
Por diante da lembranza pásame, por contra, coma un alustro, a idea algo vouga dun texto e mais a certeza de ter o compromiso de llo entregar ao Xefe de Redacción.
Nada máis ca un artigo de opinión de 2.500 caracteres para a edición do día seguinte e xa para o adianto que esa mesma tardiña se pendura na rede.
A redacción é un espazo amplo de paredes verdosas que se me fai recoñecido por treitos.
Os marcos de aluminio dunha cristaleira interior, as rabelas prateadas das portas, o mulime granate das cadeiras, unha mesa de faia extensible no medio da longa sala.
A totalidade do espazo en que se elaboran as informacións do día é unha colaxe de mal gusto, malo como a mestura de cores e teas coa que eu vou vestido.
Aínda que no momento, a ese eu diferente, ou sexa, a min mesmo, lle pareza un avío dos máis elegantes.
Tamén eles están aí, fan parte da decoración vital da redacción.
Serían dez ou doce, non os contei.
Nin se decataron da miña entrada na sala, do ruído da porta ao se abrir.
Todos conectados ás terminais, reproducindo información con rostros severos, as mans a agarimar as pantallas táctiles e os teclados alternativamente con ritmos mecánicos acelerados que terminan por lle dar ao cuarto o aspecto dun lugar de produción continua.
Así era.
Así tiña que ser, pensei ao ver o labor sen tregua.
Non me deu tempo a procesar aquela situación.
Irromperon no cuarto os seus colegas, coma se andaran a buscala.
Volveuse encoller o tempo, supoño, porque me vin de golpe separado dela, erguido en aire, suxeitado por brazos e pernas.
Seis forzudos levábanme naquela posición, inmobilizado, cara a outro lugar.
Ela, sen volver a vista atrás, abandonaba o cuarto disolvéndose nas paredes de azulexo branco.
Algunhas vellas historias contan que un ser humano ao soñar coa súa morte non supera o choque e o seu corpo colapsa co terror.
Ou sexa, morre.
Ninguén supera o trauma.
Non sei se é certo ou non, se é unha verdade científica ou unha vulgar lenda urbana tan propia de humanos.
Pero ao mellor iso foi o que a min me estaba a pasar cando me vin no interior daquela rateira inmobilizado con fortes correas de coiro a unha mesa robusta de madeira de carballo algo máis longa ca a miña medida.
Ao meu redor, amoreados contra min, aqueles seis corpos case idénticos, difusos, todos silenciosos.
Un deles, o que posuía o meu rostro verdadeiro, adiantouse contra min medio paso.
Mírame con ollos fríos.
Cunha man tápame a boca con tanta forza que empezo a notala durmida.
En realidade, deixo de a sentir.
Coa outra man achégame aos ollos un instrumento metálico de 30 centímetros, un obxecto estarrecedor cortante e extremadamente penetrante dada a súa delgadeza.
Un enorme gume terminado en punta moi fina.
Noto achegárseme ao centro do peito un golpe agudo, doloroso, cando aquel instrumento ía furando amodo e sen atrancos.
Esa sensación quizais tan próxima á morte medra en espiral.
Concéntrome nas faccións do meu verdugo, que eran as miñas.
E mais non podo esvaecer esta visceral sensación de arrepío e de náusea.
Quizais me acompañe para sempre.
Porque nunca poderei borrar aquela absurda posibilidade que vivín nese soño.
Simplemente.
A posibilidade de ser un humano.
_Filla, as cousas tampouco son así.
Que lle has facer...
_Mira, María Rosario _cortouna Ana, apoiando o ton de ameaza coa rozadela lixeira da man esquerda no peito da amiga.
Na man dereita sostiña un cigarro de cinza longa_, non me contes contos, anda.
Eu serei boa, pero non son parva, sabes.
A min non me vén a marear ese cabrón despois de facer o que fixo, despois de comer do pan que o meu home lle deu, que non o merece, dígocho eu.
_Por favor, Ana, hoxe non...
_Son as responsabilidades de levar unha empresa, ben o sei, pero eses cabróns non tiñan dereito a querer arruinarnos a folgas e a escándalos.
María Rosario evita erguer a ollada, coma se lle pesaran un pouco as cores escandalosas dun xersei amarelo medio agochado pola chaqueta xastre morada e unha saia a xogo.
Move os olliños lixeiros case ao ritmo das queixas de Ana.
_Por unha man de miles de pesos botaron case tres meses de folga, case tres meses espetando ferro no corazón do Paulo.
_Non che foron nada bos, filla, non o foron, non.
Xa sabes que eu non estiven...
María Rosario ousa erguer as perfebas engorde polas formas case exactas que o traxe negro e o branco brillante da camisa de Ana remarcan.
_Quédache ben o negro, bonita, estás guapa.
_O Paulo salvóuseme grazas ao doutor Polo do infarto que lle endilgaron aquel fato de comunistas.
A tarde fíxose noite avanzando entre silencios, conversas breves e medidas, ás veces nerviosas, perdida nun aire contristado, abafada no fume do tabaco que viaxa entre a man tremente de Ana e o asubiar dos seus labios a medio pechar, que reboza os dedos móbiles de María Rosario mentres Ana esgota as derradeiras luces do último cigarro.
Esquecera mercar tabaco no quiosco do Eusebio, o vello compañeiro de seu defunto pai, que argallara un bo negocio ao poñer a tenducha e vender a embute tabaco do de contrabando.
Mesmo cando é imposible atopalo en calquera sitio, el sempre ten algún paquete para Ana.
Ti non terás tabaco, verdade, María Rosario.
_É que non me queda máis.
_Estás ben fermosa, bonita, que ben che senta o negro.
María Rosario queda co debuxo dese sorriso, soa, no cuarto.
Aproveita para axeitar a roupa.
Compara a súa figura coa de Ana e certifica que a boa vida sen necesidades conserva ben a pel e mantén as carnes firmes.
Apalpa aos poucos o seu corpo;
aos trinta e cinco anos empeza a sentir feblezas que a figura de Ana non aparenta con todo e ser un bocadiño máis vella.
Sacado deleitarse cun alustro de envexa, nada lle pode facer.
Se cadra, noutros dons non dependentes da posición económica era Ana quen tería que envexar.
Na intelixencia, por exemplo, ou en saber resistir calquera situación por atravesada que pareza.
Ou no gozo, na habelencia para converter en gozo os peores sacrificios.
María Rosario regala un ollar ao redor do salón, observa con detalle, axusta as medias negras, agarima o xeonllo esquerdo e camiña coa pausa da noite.
Camiña para a esquerda da sala e estende a man, vaina pasando con tento polo cristal coma se apalpara o rastro duro que deixou a morte ao seu paso.
Así mantén vivas as sensacións, as experiencias, esconxura a amargura da necesidade pasada e a que empeza esa mesma noite:
vencer a miseria, o non ter nada, co investimento da súa única posesión, a capacidade de gozar e sobre todo de dar gozo.
Así fora nos últimos anos sen que Ana chegase nin a imaxinalo.
E así había ter que ser deica en diante.
A caricia desde a distancia e coa barreira do cristal ao longo do membro ríxido xa morto é nerviosa porque María Rosario non para de asegurarse de que non entra ninguén.
Coma se a atacase de golpe o medo, retirou as mans do cristal que a separaba do corpo frío e ergueunas igual que se a estivese ameazando unha arma, no rostro un felo agre mestura de noxo e pena.
Limpou coa manga os rastros no cristal e a seguir virou de gana cara á única fiestra de contacto co exterior, correuna con coidado de non facer ruído, tirou un cigarro do paquete que non lle quixo dar a Ana, prendeuno e saboreou devagariño un fume que reflectía a luz das pingas da chuvia tinxidas co reflexo da lúa.
Entre calada e calada, volve o ollar ao recuncho acristalado.
Ninguén sabe o que vai ser de María Rosario sen a protección de Paulo.
_Quedo mentres esteas ti, queiras ou non.
Está dito, e acabouse.
O pai de María Rosario, un albanel que empezou a traballar con Paulo cando este argallou a súa empresa construtora, fixera o servizo militar en África co pai de Ana.
Elas creceran no mesmo barrio e na mesma escola.
A amizade viña das familias, de moitos anos atrás.
Co tempo, Ana casou con aquel mozo atractivo e arriscado que logo fixo cartos cunha empresa de construción armada con intelixencia nun tempo en que as leiras e a man de obra saían baratas e as casas ían caras.
María Rosario foi a secretaria persoal de Paulo; sempre solteira e fiel ao xefe dentro e fóra do horario de traballo, que para ela nunca tivo límites.
Se agora a empresa desaparecía ou se vendía, quen lle ía garantir o futuro se non era a súa vella amiga Ana?
_Cando ao Paulo lle deu o infarto, mentres estaba no hospital, sabes?, falei con algunha xente, algúns amigos...
Non quero pasar o resto da vida vivindo das rendas, aínda con me chegaren as rendas para vivir a vida enteira e todo.
_Ai, filliña, que queixa terás ti.
Agora debías gozar da vida e non preocuparte por nada.
_Non teño queixa, non, pero os cartos vanse máis fácil do que veñen...
_E mais Paulo recuperouse.
_E eu esquecín todas aquelas andrómenas.
Non sei por que.
O silencio dura apenas ata que María Rosario lle devolve o agarimo marcando co arco dos dedos polgar e indicador o contorno fino da súa melena.
_O día que botaron o Paulo para a casa, o doutor Polo estívome contando os danos no corazón, que non foran poucos.
Despois explicoulle ao Paulo, no cuarto, todo o que tiña que facer para se coidar.
_Déixame acabar, necesito botar fóra todo o que levo metido no corpo, roéndome as asaduras.
Déixame terminar.
María Rosario vai pousando a cabeza no ombro da amiga e mergulla os dedos no seu xeonllo, suavemente, nun agarimo delicado que adquire cada vez maior extensión e parece non querer terminar nunca.
Moi amodiño vai deixando esborrexer a man cara ás coxas ata entrar en contacto coa pel espida á que non chegan as medias.
Ana sente os dedos quentes de María Rosario e déixase ir escorrendo na cadeira.
Recúa a cabeza.
Os cadrís vanse erguendo do asento, tensos.
Cerra os ollos.
Empeza a respirar profundamente.
_Ai, prenda...
Non a esa hora, porque aínda Xiao Marques é ninguén sen conciencia nin percepción, mais noutros momentos máis lúcidos do día ténselle ocorrido que é unha sorte mecanizar experiencias acumuladas, pois, outramente, nin nos lembrariamos de nós mesmos nin Xiao daría recoñecido as distancias e os recantos do seu piso pequeno de alugueiro do centro da cidade, nin recordaría sequera o tránsito á cociña, o isqueiro, o sitio da bombona de butano, o mando do gas, a neveira, o leite, o café da melita, o azucre e a cunca.
Por decisión impagable da natureza nacemos con habilidade para mecanizar as tarefas que se reiteran e sermos autómatas.
Esa nosa condición robótica de reserva é vital cando o sono se nega a nos abandonar mentres non saímos da ducha ou non pasan dúas ou tres horas de traballo ou non engulimos dez ou vinte cafés.
Daquela, ese día, como era costume, Xiao Marques saíu do cuarto ás escuras, foi ao baño, colleu o albornoz e púxoo, apertouno firme na cintura, cruzou os brazos ao redor dos ombreiros e cando se quixo dar de conta xa estaba na cociña.
Prendeu a luz, retirou algo de pelo que lle estorbaba nos ollos, abriu a porta da neveira, colleu un cartón de leite e mentres pechaba a neveira pegou en rañar no gran da sofraxe dereita que lle vén amolando o raiar de cada día, só que esa mañá descóbrese demorándose un pouco máis na caricia case frenética dunha superficie suave como nunca antes sentira.
Aos seus vinte e sete anos, parece que a pel lle non sabe de engurras nin durezas.
Vinte e sete anos, si, soíño na vida á beira dos trinta.
E con escasa habilidade, por non dicir ningunha, para emendar o mal que xa parece crónico.
E esta mañá, outra máis, tampouco acordaba á rutina especialmente motivado nin satisfeito polo seu último intento de conquista, outra volta arrebolado á varredura por mor da propia torpeza.
Un amago de bico no coche e lévame á miña casa, á casa de Olga, a amiga bonita de seu curmán Pedro ao que lle sobraron sempre noites con mulleres fermosas.
Outra caricia inocente por acolá, a man roza o xeonllo case azul de brillo e tan suave e ao final a distancia, a eterna distancia da muller que ve en Xiao Marques un estupendo compañeiro de catro copas, de conversa interesante, mesmo de baile se a noite se desboca, e máis nada, bico na meixela, paseino moi ben esta noite a ver se nos volvemos ver e ata outra meu rei.
Conversa, si, aínda dá conversa o bo de Xiao, menos a tales horas da mañá, cando toda a nebulosa nocturna se volve alborada que cómpre sufrir por culpa do traballo na empresa de transportes dun vello amigo de seu pai.
Como administrativo e grazas, mira ti, e para iso estudou cinco anos máis o que lle colga unha carreira tan aparvada coma a bioloxía.
Xa llo tiñan advertido seus pais, que sempre soñaran coun fillo mestre: tres aniños de maxisterio, unha boa oposición, que burro non era, e profesor para toda a vida, e con algo de sorte nun colexio preto da casa para lle ir comer á mamá o caldiño dúas ou tres veces por semana cando menos.
Pero nada, el teimou na bioloxía, e ao acabar non houbo maneira de atopar choio.
Como por preparar oposicións non lle daba, acabou na empresa dun vello amigo do pai.
Tampouco facía falta carreira para iso.
Dez ou doce horas de traballo cada día máis os sábados pola mañá e todo por catro cadelas.
E inda por riba hoxe ten que chegar a onda o vello e pelexar polos quince días de vacacións que lle deben e que non hai unha alma nesa puta empresa que queira lembrar.
Quince putos días.
En realidade tería que acudir ao sindicato e non ao dono da empresa, pero non querería que seu pai se incomodase cando o vello amigo lle fose co conto, tes un fillo que se me enreda cos sindicalistas e non debera esquecer que anda a contrato por obra e non me vai custar un carallo mandalo a tomar por saco.
Non o fago por ser fillo teu.
E o pai, dobremente agradecido para a vida.
Xiao fregou os ollos con parsimonia;
despois, apertou os puños e non viu máis ca luces de cores desas que se lle poñen a un nos momentos de maior cansazo.
Igual non eran máis ca un reflexo das luces cegadoras do Global Changing a noite anterior á deshora, e todo por andar atrás da Olga que lle chegou ao traballo enviada por seu curmán Pedro para amañar non sei que asunto de quen sabe que viaxe e catro pesos que seica lle tangara a empresa e mais un cacho de equipaxe que lle foi dar a non se sabe ben onde.
Xiao non coñecía a Olga, pero xa lla debuxara Pedro en positivo e en negativo, o corpiño, miúdo pero xeitoso e proporcionado, uns peitiños nada pequenos, como Pedro sabía que a Xiao lle gustaban, unha pel de papouliña e un sorriso que lle podía levar o alento a calquera.
E cando a viu aparecer recoñeceuna de gana e gustoulle, claro que lle gustou.
Xiao non dá desapegado da cabeza a idea de que a tiña visto máis veces, de que aquela muller non lle era estraña de todo, mais continúa rememorando.
A mediodía víronse e xantaron xuntos os dous e mais Pedro e quedaron contra a tardiña para tomar uns vasos, cear algo por aí e beber unhas copas.
Nunca Xiao estivo tan convencido de que do tal trato xurdía relación amorosa que ao mellor mesmo empezaba en cama esa mesma noite.
E nada diso.
Xa se sabe como acaban esas cousas cando un goza de tan profundos encantos de moita verba e ningunha sedución.
Xusto esta mañá, que tes o tempo taxado, Xiao Marques, que non podes perder un segundo porque igual o segundo perdido evita que deas co mamarracho do xefe e lle reclames eses días de vacacións que che debían.
Parece coma se todo se che revirase.
Puta vida.
Ter que pelexar por unhas putas vacacións mediadas despois de te eslombares a diario nunha empresa que che paga pouquiño máis do que custa o aluguer do piso que sen saberes ben por que che está semellando máis grande do habitual.
No espello limpo está ese rostro arrombado nalgún recanto da lembranza inmediata.
E o teu non é Xiao Marques, non cho parece.
Sóache esa cara fermosa, si, para que negalo, pero non é a túa.
Cando queres ceibar pola gorxa o berro de terror sáeche un ton agudo coma o dun rato e daquela apalpas esa nova pel, colles auga nas mans e lavas ben toda a cara, coma se a auga ben fría che fose espertar de vez o sentido da vista e che volvese o rostro ao seu estado natural, ao que lle pertence a Xiao Marques.
Mais a mesma cara segue ocupando a imaxe que devolve o espello.
Fíxaste entón nos pendentes e neses beizos de caramelo rosado e mais nos pómulos redondos e avultados e colorados, e nos ollos claros, grandes, de longas pestanas.
Tes o pelo longo e a medio ondear nese rostro de muller.
E tes peitos de muller que apalpas con pánico, e tamén as pernas e o sexo de muller.
Espertaches muller, Xiao Marques, e non sabes que facer con esa nova condición.
Só sentires como che escorre polas fazulas abaixo unha arroiada de lágrimas ben salgadas.
Ás apalpadas, nunha casa que xa non recoñeces, que tamén é toda de muller como a totalidade do mundo ao teu redor _roupa de muller, utensilios de beleza para muller, todo feminino singular_, encetas ao chou un cuarto descoñecido onde descobres un sofá no que borrar a realidade mediante un sono pequeno e reparador.
Telo feito centos de veces.
Para superar pequenas dores e grandes angustias.
Entón abriches con pavor os ollos e viches que quen che falaba era Xiao Marques.
Quizabes tiña un cento de defectos, eu xa non o sei, pero ninguén lle podería negar unha extraordinaria xenerosidade coa miña presunta actividade literaria.
Nunca me controlou o que facía ou deixaba de facer, aínda que supuxen decontado que ao pasar o primeiro ano xa adquirira conciencia plena da miña incapacidade.
Certamente, non creo que fose talento o que eu máis precisase, tampouco era iso, sempre fun capaz de contarme historias de certo interese nas situacións máis variadas:
conducindo, na ducha, no váter, neses minutos de entrega ao sono xusto antes de durmir, mesmo cando era axente de seguros e lles vía aos clientes asinar os contratos.
Tampouco é que me faltase certa capacidade técnica, algo de habilidade para escribir con xeito unha palabra detrás da outra.
O que non posuía nin posuiría nunca era orde e disciplina, a determinación de levar ao papel ou á pantalla do ordenador as cousas que se me ocorrían.
En pasando ese momento exacto en que xorde de ningures a historia que lle ha dar contido e formas á novela, a un episodio, a unha personaxe, en pasando ese nó en que todo parece conxurarse, en que todo se imita milagrosamente sinxelo, a memoria formateábaseme de golpe e xa non me quedaba a onde acudir para reproducir a grande idea.
Entón, toda a miña capacidade técnica quedaba suprimida, esvaecíase.
Para que a quería se non sabía como facer uso dela.
Asemade, se me daba por confiar no instinto, ou, peor aínda, na inspiración, e empezaba a redactar algo, aos dous minutos tiña que aturar o peso de toda a desesperación, xusto cando rompía a ler con repugnancia un disparate de ensaio sobre os sabores do viño ou sobre a viscosidade das eirugas.
A indisciplina dominou sempre a miña escritura, así que do pouco que cheguei a esborranchar sobre papel nada deu visto nunca a luz porque sempre era eu o primeiro en non dixerir os desatinos que saían da miña escrita anárquica e divagadora.
Debe ser cousa do instinto, pero nas situacións extremas o ser humano sempre garda un recurso confiado, inxenuo: a esperanza.
O futuro apanda con todo;
por tanto, parecía que a decisión máis lóxica era deixar a cousa como estaba, bicala prolongadamente por última vez, primeiro no ombro, despois na cadeira, logo na coxa e despois detrás da orella, dar a volta na cama e enganchar no sono se se podía.
Pola mañá, os corpos quentes que espertarían ao novo día, excitados polo contacto húmido, saberían darse ao pracer.
Con iso, collín e levanteime da cama, serían as seis, seis e pico ou por aí, pero xa digo, para min coma se pasase un día enteiro sen eu dar retomado o sono.
Creo que nunca me ocorrera tal cousa, e por iso entre os nervios e a excitación non sabía moi ben que facer.
Erguinme e fun cara ao baño.
Podía saír a algún cuarto da casa, botar un pito, ler algo, pero os libros quedaran todos no coche.
Francamente, viñamos bastante cansos da viaxe e creo que ningún dos dous tiñamos intención nin gana de afrontar a noite lendo.
Con todo, no coche estaban, é dicir, a dous pasos da casa coma quen di.
Entón decidín saír do cuarto, baixar ao recibidor da casa, saír ao xardín, beirear a piscina, achegarme ao coche e pillar o libro.
Fun en absoluto silencio, pois todo o mundo debía estar aínda a durmir.
Prendín o cigarro nada máis saír do cuarto.
Moito non durou porque ao poñer o primeiro pé na noite caeume da boca sufocado na envoltura da chuvia.
Nunca cheguei a lelo.
Nin o lerei.
Foron esas as súas palabras, e as miñas hoxe.
Deille lugar ao corazón a volver atopar o seu sitio no peito antes de me virar para comprobar a procedencia daquela voz familiar.
Mais ao primeiro non lle puiden ver a cara porque xa ía de costas a min;
retomara o camiño ao comedor talvez seguro de que eu seguiría os seus pasos.
Se cadra foi a necesidade de descubrir o rostro que se agochaba tras aquela estraña presenza, o caso é que sen o pensar, obedecendo o meu instinto, camiñei ata o comedor ao rabo del co libro na man e o pixama pingando apegado ao corpo.
Rompeu a falar amodiño despois de me observar un anaco que a min me pareceu unha eternidade completa.
Non sei moi ben que fixen nese intervalo silencioso, supoño que toda a miña atención se concentrou naquela cara e mais nunhas mans firmes cruzadas de veas e engurras, morenas, de aspecto feble.
Eu sentíame bastante tenso naquela situación á que me vira arrastrado sen dar sabido como nin por que.
Non podía pasar de observalo e ir confirmando que todo el se me facía estrañamente familiar.
Aínda que agora sei que me levaba exactamente vinte e oito anos, aquela noite pareceume moito máis vello aínda.
Convidoume a unha copa.
Aceptei.
Non parou de me observar cun aire de superioridade que me facía cada vez máis incómoda aquela estadía non proxectada;
eu, mentres, sorbía no whisky a grolos pequenos ao tempo que continuaba a estudar aquel rostro e aqueles xestos familiares.
O vello sorría aos poucos, seguramente porque comprendía ben as razóns do meu propio nerviosismo.
Non era iso o que esperara durante tantos anos, pero alí me tiña.
Dicíao cun aire máis de superioridade que de decepción.
Decontado comprendín o porqué.
A persoa que eu tiña fronte a min, avellada, coas feridas do tempo e do abandono tradeándolle o rostro e a voz cun esmorecente brillo alcohólico nos ollos, desvelábame con frialdade que me eu estaba a ver a min mesmo naquel corpo eslumecido só que coa distancia de case trinta anos e os segredos dun tempo que el, eu mesmo segundo el, non parecía moi disposto a me desvelar.
Teño que recoñecer que non me sentín en condicións de abrir a boca, e menos de emitir sons con significado.
Falou pouco;
a súa caída naquel lugar, fóra do tempo, teríao tan sorprendido coma a min mesmo.
Para min sería máis doado pensar que aquela vivencia estraña que me atacaba sen eu saber como, sentado fronte a unha proxección de min mesmo con case trinta anos máis, era só un soño ou, máis verosímil, o efecto perverso dalgunha desviación perceptiva e mental ocasionada pola forzada falta de sono e unha sobreexcitación non satisfeita.
Quen o sabe.
As voltas do cerebro son máis inescrutables aínda ca os camiños do Señor.
Pero soño non era, non;
estaba máis esperto ca agora, pingando pola chuvia miúda que non paraba de caer naquela madrugada do 23 de agosto, xa martes.
Coma hoxe, vinte e oito anos despois, exactamente igual.
Todas as cousas que me dixo xa non son quen a lembralas ben, a verdade, e algo me di que non foi preciso lembralas.
En realidade, nunca souben de que me falara;
vivín todos estes anos coa sensación de que a maior parte do tempo nos gobernou o silencio, o monótono esparexerse rítmico da chuviña polas árbores e o chan, unha sensación material, tanxible, de suspensión temporal ou quizais de transfiguración;
o tempo alterado por algunha estraña razón que se cadra comezara xa no meu espertar apenas unha hora antes e que aínda hoxe non dou comprendido de todo.
Ao mellor un buraco no tempo, se iso for posible, que se abriu xusto nalgún intre en que eu percorría en pixama e chancas o xardín da casa baixo a chuvia.
Creo que non ceibei un son en todo o tempo que o acompañei, xa digo.
Supoño que non o precisaba;
facíaseme cada vez máis evidente que aquel vello estaba alí por ela.
Hoxe sei que así era cando vexo que sen tránsito ela pasou a ser o único asunto das súas palabras, coma se a coñecese de sempre, coma se fose unha impresión gravada nalgún lugar da súa memoria, imborrable: os seus ollos negros, cada un dos seus acenos, aquela mancha en forma de ideograma na cadeira.
Buscábaa, foi o que me confesou, víñaa buscando desde había tempo.
Por ela estaba alí.
Cando cheguei de volta ao cuarto, ela estaba alí, na mesma posición, igual de durmida.
Acheguéilleme e biqueina prolongadamente na cariña de cera quente.
Desfíxenme despois da roupa mollada, fun secarme ao baño e deiteime.
Aperteime a ela coma se quixese espertar dun pesadelo obsesivo.
Aínda tardei outro anaco en durmir, pero supoño que o cansazo acabou por me derrotar.
Espertei ao outro día, tarde, por aí contra a unha.
Estaba só na cama.
No cuarto non quedaba rastro dela.
Nin un só dos seus obxectos, nin unha peza de roupa, nin un lapis de labios, nada.
Nin sequera un rastro despistado da súa presenza.
Ninguén a viu marchar.
Ninguén me soubo dicir nada dela.
Eu botei esa semana a voltas polos arredores na súa procura, sen dar sabido nada dela.
Desapareceu sen lle deixar á miña lembranza sequera o bálsamo dun obxecto que testificase a súa existencia.
Desde aquel día levo vinte e oito anos vindo a esta casa a última semana de agosto, vinte e oito anos coa vaga esperanza de atopar algunha resposta, vinte e oito anos infrutuosos en que toda a miña actividade nesta casa se reduce a sentar aquí neste comedor e ver como pasa o tempo soñando albiscar aquela face viva trazada por un pelo longo negro aparecer por esa porta, sorrirme e collerme da man para retornar ao descanso.
Todo este tempo, a miña única compaña é a botella e mais o líquido que trasfego ao vaso e do vaso ao estómago.
Cando todos van terminando de cear, marchan.
Parellas novas, coma ela e eu aquel día.
E eu quedo só no comedor, coa botella que me trae o fillo do dono da casa sen que eu lla pida.
O costume foime dando permiso para permanecer neste comedor toda a noite se for preciso.
A uns metros do meu lugar de traballo sei que este estado de consciencia é transitorio, está para desaparecer exactamente igual como ocorre desde aquel día en que vin no espello de miña madre a cara da muller do Aldrei.
Entón a moto detense e colle folgos, seino ben.
En canto me apee e perda o contacto con ela retornarei sen remedio ao buraco en que vivo desde aquela mañá.
Daquela, esta conciencia dolorosa será substituída pola idea ordinaria de encomezar unha nova xornada no traballo.
Entón, aparcareina no lugar de sempre e ireime separando dela para me dirixir ao meu despacho no edificio da Gobernación.
Pero non.
Coma todos os días, coma cada momento de cada día desde aquel en que escachei o espello de mi madre, xusto ao entrar no edificio da Gobernación volverei estar na casa terminando o almorzo.
Entón, botareime outra vez a Adela e despois escacharei o espello de miña nai para ver unha vez máis, como cada momento de cada día desde aquela mañá que non para de se repetir, o rostro vingativo da muller de Filipe Aldrei.
E entón collerei a moto e fuxirei para o traballo e pensarei que o traballo está aquí no final do meu camiño.
Pero este volverá ser o inicio dunha rolda que se repite e se repite e se repite desde aquel día en que se me apareceu no espello roto de miña nai o rostro da muller de Aldrei.
Pásanme por diante aqueles tempos coma se fora onte.
Parece que estou vendo aquel riso de trasno que tiña o Eduardo, o teu papá, fillo.
Moito lle gustaba emboligarse na terra, coma se a terra o parira.
Eu érache moi limpa, moi curiosiña, coma a mamá, pero el era un baldreu.
A mamá dicía que niso saíra á familia do noso pai, que andaban todo o día cheos de merda.
Mi madre non lles tiña moita lei porque non lles vira nunca unha atención con nosoutros des que morrera o papá.
Parece que foi onte, parece, e velaí tes, xa vivín a vida enteiriña, sempre soa, igual ca unha cadela.
Apenas che me levanto para comer dous bocados;
entre os anos e o mal que teño no corpo non podo facer nada, sonche unha inútil, e mira que fun traballadora.
Cómeme o demo pensar que se vai perder todo, pero xa non che me queda ninguén.
Teu pai foi o único que tiven nesta vida.
Ao el marchar acabouse todo.
Agora ti...
Mira o que son as cousas;
nunca pensei que meu irmán puidera ter un fillo con aquela mociña, como se chamaba, a que marchou canda el.
Iso é, Magdalena.
Non era de aquí.
Mira ti o que son as cousas, vou coñecer o meu sobriño despois de tantos anos.
Se mo contan, non o creo.
Meu irmán tívoche ben mala sorte.
Tivémola todos, tivemos, fíxonos Deus nacer daquela, e hai que aceptalo;
se fora hoxe, outro galo cantaría, mais foi naquel tempo adoecido cando nos tocou vivir.
Outramente, a vida seríache ben distinta, e eu tería fillos;
canto soñei con ter fillos.
Pero non estivo de ser, non foi e adeus, porque daquela unha muller quería unha vez e acabouse.
Ou querías para sempre ou non volvías querer, quedabas á brava, erma, sen valer para nada.
As cousas éranche así.
E mais coa axuda de Noso Señor fun vivindo ata aquí para poder ir morrendo tranquila;
e ao cabo, mira ti, Noso Señor, que sempre nos vale, dáme a ledicia de te me mandar para coñecer a única familia que me queda e alegrar estes meus días tristes.
Como non trouxeches os fillos e a muller para me coñeceren?
Non tes familia?
Os papás, pobriños, inculcáronnos que a familia era o primeiro;
para a familia se traballaba, había que defendela.
Xa morto mi padre, a mamá dicíalle ao teu papá, Eduardiño, mira ben que túa irmá e mais eu somos a familia que che queda.
Quería que estudase para nos dar outra vida.
Pero a el deulle por pensar que había cousas máis importantes neste mundo de bágoas, encheuse de andrómenas, ou alguén llas meteu na cabeza.
Véxote serio.
Senta, que che fago un café ben quentiño.
Mira que este inverno vén frío.
Hai ben anos que non recordo un tempo tan frío, tantas xeadas;
cada día abre branco coma se caese neve, coma se non parase de caer e sempre estivese callada.
Aos meus anos o corpo non che me terma do frío coma antes.
Anda, senta, e fálasme da mamá e da túa muller e dos fillos, que xa os terás crecidiños.
Mentres eu empezaba a coñecer a felicidade, os que andaban no monte daban en matar gardas ou en lle queimar a casa ao alcalde ou en acirrar nos veciños ou en mallar en Don Ramón, o crego, e moitas outras cousas que me contaba o Emiliano, historias horribles;
mataban a quen fose, queimaban igrexas, mallaban nas mulleres e facíanlles fillos que despois levaban para o monte, estragaban as terras de labor, oficios do demo, vaia.
Pero alí estaba o meu xeneral para me protexer.
O Emiliano tíñache boa carreira, sabes;
dicíame sempre que se todo lle saía ben non habían tardar en o facer alcalde dunha vila importante ou mesmo gobernador, e eu marcharía canda el e lonxe de aquí, había ser a máis bonita da provincia, con roupas aínda mellores ca as que me el daba de cando en vez, con xoias de nácara e ouro, e teriamos fillos, catro, polo menos, e serían educados e habían facer carreira.
Foi outra vida a que eu vivín co Emiliano, sobre todo cando me viña a ver e me regalaba con bicos e caricias e moito amor.
Os outros soldados aínda me pretendían, pero eu xa era só para o meu xeneral.
Así foi o tempo pasando e eu perdendo a esperanza aos poucos;
aquel meu xeneral louro non me viña ver a min e seica andaba remexéndose en todas as saias da redonda; nas das solteiras, das casadas, das bonitas e das feas...
Xa ti imaxinarás como son estas linguas de cobra.
Eu nunca lles dei creto aos falares, que me parecían envexosos;
ben sabía o moito traballo que tiña o Emiliano, porque nos últimos tempos os guerrilleiros de teu pai non había semana que non fixeran algunha.
Mais o meu Emiliano xa non viña á casa;
por iso fun esvaecéndome aos poucos nunha vida que para min ía perdendo sentido.
Sen ninguén que me quixese, sen ninguén que me respectase, sen ninguén que me falase, uns por xenreira, outros por medo a que os gardas desconfiasen por conta de meu irmán, do meu Eduardo, de teu pai.
E mais del tampouco sabía nada.
Ás veces viñan dicindo que os prenderan, que os mataran, pero eu desexaba que non fose certo.
E velaí que unha noite apareceu inesperado o meu xeneral e eu souben que me viña a mudar a vida.
Non me pareceu o mesmo.
Cambiáralle a cara;
aquel xesto sereno e seguro volvérase de mal xenio, de medo, de carraxe.
Aquela noite non me veu con nada, pero que máis me tiña a min se eu só o quería a el.
Cando o vin chegar botéilleme ao pescozo, comino a bicos, aperteino forte, mais el separoume rexo, encabuxado.
Sentou e pediume que lle quitase as botas.
Traía os pés mortos de tanto andar polo monte.
A min o corazón déucheme unha volta, pero non quixen que se me notara no xesto.
Biqueille os pés, mireille para os ollos e pedinlle que me levara canda el.
Que me amara igual que o fixera antes.
E el díxome que non podía, que si, que me quería, pero que non me podía levar, que non podía el marchar sen o deixar todo acabado.
Chorei os sete chorares aquela noite porque me marchaba a vida enteira nas súas palabras.
Non me miraba ao falar, soltaba os ollos lindos, fermosos coma os teus, por toda a cociña mais non os pousaba nunca en min, nunca os pousaba en min.
Eu buscáballos, pero non mos deixaba gorentar.
Aquela noite díxome que teu pai seguía vivo e con el aquela moza que o meu xeneral Emiliano non quería nin oír amentar.
Súa irmá, túa mamá, logo, iso é.
O meu Emiliano non podía soportar que lle andase fuxida con teu pai.
Partíalle a alma.
Pero o seu traballo alí non era separala de teu pai, xa case tanto lle tiña o que fora dela, alá ela se se enguedellara con aquel criminal de guerrilleiro e se botaran todos xuntos ao monte igual ca porcos bravos, dicía el falando como para si.
Emiliano estaba aquí para acabar cos escapados e entregarlles ás autoridades a cabeza do Eduardo, o Canabal por mal nome, teu pai, o meu irmanciño ao que lle eu tanto quixen.
Pero que fas.
Garda esa pistola.
Non me mates, por favor.
Garda esa pistola.
Pola memoria de teu pai, non me mates!
A voz voaba sen ter conta de nada.
Erguíase cara ao sol sanguento que ía arrecadando as últimas luces do día.
Martiño, vai chamar pola xente.
Que veñan todos a ver como baixan!
E non había a quen lle berrar.
Martiño non berraba.
Martiño, o fillo do barreneiro e daquela muller, vella por mor das impresións do tempo sobre o saco dun corpo que soubo só de traballos na terra.
Martiño, de quen na aldea se chegara a dicir que era o froito dunha violación, e por iso aquel ser neno para sempre dentro dun corpo de homón e peíños de cativo.
Chamábanlle ao pai Barreneiro de mal nome por cousa dunha tolada moi célebre que fixera de mozo ao pé do cemiterio.
Sempre gustara de xogar cos foguetes cando aínda había festas na aldea.
A diversión fora mudando en vicio, e unha noite antollóuselle ir á canteira.
Forzou a porta do almacén e apañou unha brazada de dinamita.
O cemiterio debéuselle vir ao maxín coma a imaxe máis viva do prohibido;
había un algo naquela raza que lles debullaba a cabeza cos misterios do habitar dos mortos.
Aos seus vinte anos aínda fervía na dúbida do destino dos corpos de todas aquelas xentes que fora vendo morrer.
O Eusebio, sempre co mar a lle encher de sal as palabras.
O Ramón, coa súa teima de pousar folgos no pico das muradellas.
O Pepiño, que na súa vellez se facía acompañar polos mozos ata as viñas para se enconicaren debaixo das cepas máis fermosas e alí lembrarlles as súas delirantes historias de amor.
E outros homes e mulleres que foron gravándose na nenez do Barreneiro.
Aquela noite de verán fóraos visitar ao seu curruncho, ao seo da terra.
Parou primeiro a carón das sepulturas de seus avós e de seus pais.
Despois empezou a distribuír dinamita por diferentes lugares do cemiterio, escaravellando na terra e furando cunha piqueta nas pedras.
Reservou un barreno para o mausoleo dos Mourellos.
Colocóullelo co respecto debido aos que foran os amos.
Olaia, teño que fuxir lonxe;
a lei anda tras de min.
Xa saben que fun eu o do cemiterio, cago na raza que os fundou, alguén llelo tivo que ir mexar.
Teño que marchar lonxe.
Se non o fago, son capaz de matar a quen lles foi co conto.
Porque saber heino saber.
Hei de acabar por sabelo.
Por iso teño que marchar lonxe.
Se marchas, Paco, que fago eu co noso Martiño, dime, que fago?
Quedaban condenados nai e fillo, pero o Barreneiro marchou unha noite de xeada e nunca máis ninguén volveu saber del.
Non existiu nin nas conversas do café.
Co pasar dos anos, foron morrendo os máis vellos e os mozos marcharon.
Olaia avellaba e o Martiño crecía por fóra.
El nunca marchou.
Cada noite facía que súa nai o enganase agardando o regreso do Barreneiro.
Os días íanse enchendo co sabor á terra que se escachizaba, que ía quedando seca, po e pedra.
Poeira nas airas e nas prazas; pedra ruín no que antes foran casas.
A vella era estatua a ollar con ollos opacos para os que viñan baixando cara á aldea.
Déixaos estar, non os chames máis.
Se non queren vir que non veñan.
Achégateme ti para aquí.
Mira como seguen baixando do Alto dos Mouros, da Braña e da Portela, ve que xa están chegando a onda nós.
Martiño!!!
Velo?
Non che dixen que era aquí a aldea?
Héichello dicir á parenta.
Mira que non lembrares onde a coñeciches.
Polo menos as festas do Santo Antón, home.
O tempo non che pasa de balde, amigo.
Vaia trompa colliches aquel ano.
A min gustábavosme ben máis cando iamos por monte.
Porque xogaba, agochábame, sentaba ao pé do avó cando el paraba a botar un cigarro.
Pasábao ben cando me contaba cousas mentres o cabaliño ía pacendo ao seu aire, desentendido das nosas lerias, sen que nosoutros o amolásemos, coma se fora collendo azos antes de volver para a casa coa carga ao lombo.
Despois gustábame baixar escarranchado, cos pés a rentes da carga de monte, termando do ramal.
Cheiraba rico, con aqueles ramalliños moles e verdes e as súas floriñas moradas.
O avó seguía a cirrichar nas cepas.
O pelado veña a me preguntar se o avó era o avó, e eu que por que, e el volta a insistir a ver se o avó era o avó e eu que qué lle querían, e o que ía no volante e levaba un brillante no papo da orella e tiña unha boca coma unha alpargata e un sombreiro marrón de pano sorría coma os vaqueiros das películas cando lle van pegar o tiro ao malo, e o de atrás seguía serio coma un pau, e o pelado, que quería saber se non se enganaba porque lle tiña que dicir unha cousa moi importante ao avó.
E todo así, e non paraban de me dar a roncha, e o avó seguía ao seu sen se decatar de nada, quen sabe pensando en que cousas.
Pousei o fardelo outra vez no chan e baixei ás carreiras a lle dicir ao avó que aqueles homes querían falar con el.
Ás miñas costas sentín risos e o ruído das portas do coche.
Cando o avó chegou ao camiño coa máquina ao lombo, e eu canda el, aqueles tres estábanlle a beber no viño do fardelo.
A min parecéuvosme ben mal, por certo.
E eu creo que ao avó tamén, porque xa non lle quitou ollo ao pelado, con ese xeito de rifar sen dicir nada que tivo sempre, só recachando un pouco o dente.
Pero non dixo nada.
O pelado levaba un traxe gris escuro que lle acaía moi elegante, con gravata e todo, e andaba na man cun teléfono móbil parecido ao do papá, só que o papá sempre o leva prendido no cinto do pantalón, e o do pelado era máis pequerrecho e estreitiño.
O da boca de alpargata estaba pegado ao pelado, non lle sacaba ollo á máquina do avó nin ao avó, sempre con aquel sorrir repugnante debuxado na cara.
O feo apoiábase no coche coma quen que non estaba alí, se acaso ollando os piñeiros e as silvas do fondo do bosque.
Aínda se mirara para a viña, que estaba ben bonita tan verde e coas uviñas xa marelas e encarnadas, gordas coma puños, pero nada, el alí con aqueles ollos de cagalla aos que só lles debían interesar as silveiras.
O pelado era o que falaba.
Preguntáballe ao avó se era el, e o avó dicía que si coa cabeza.
Ás veces mandáballe repetir as palabras.
Eu escaravellaba regos cun garabullo na terra poeirenta do camiño.
O pau era o arado e os meus dedos o macho.
Case sempre facía que botaba nas patacas.
Pero quitar non lles quitaba ollo.
A mamá estaba apoiada na barra da cociña.
Tíñame collido pola queixada e pousábame a cabeza na súa barriga, que subía e baixaba ao compás do seu alentar.
Non falaba.
Todo o dicía o papá.
O avó, calado;
a mamá, calada;
eu, coas bagullas a asomarme polas fazulas;
o papá, a falar de corrido coma unha malladora.
Habíanos cambiar a vida, seguro, e cos cartiños que xuntaramos podiamos marchar para a vila, mercar un pisiño e vivir alí;
así el non tería que madrugar tanto para ir traballar.
Pero eu non quería;
como iamos meter un cabalo nun piso da vila!
A mamá terminou por interrompelo.
Igual, se o faciamos marchar, non o pasaba ben, e ademais non estaba segura de que aquela cousa fose seria, que o respectasen, que non acabase sufrindo el só alí na cidade.
E ao mellor xa non volviamos saber daqueles homes ou era todo unha chacota.
E o papá que non, muller, que non, que o avó era un home de mundo e que aínda que andaba daquela algo morriñoso en canto chegase á cidade había facela tremelicar.
E despois habíalles facer ben ilusión velo no cine ou na tele ou no que fose.
Falaban do avó coma se el non estivese presente, e do que mellor lles viña ben a eles.
Pero eu non quería que o avó marchase.
A cociña estaba chea de luz branquiña coma os días de vendima pola mañá cedo cando baixabamos todos na furgoneta do papá a buscar as uvas.
O avó seguía sentado, caladiño, coma se estivese só e non escoitase que o papá e a mamá andaban a falar del.
Tiña as mans azuis de sulfato pousadas nas pernas quietas e a boina descansando no xeonllo.
Eu achegueime a el case con medo de non o volver ver nunca máis e empecei a lle agarimar a man mirándolle para os ollos.
El mirou para min, coma se espertase con moito acougo dun sono moi profundo, sorriume con algo de morriña, quitou a miña man da súa e colleume para o colo.
A min gustábame, porque sempre que me sentaba nas pernas era para me contar algunha cousa.
E empezou a falar, paseniño, amodiño, en voz moi baixiña, coma se o tempo nada lle importase.
Preguntoume se quería que me contase un conto, e eu díxenlle que si.
Miráballe para os ollos, non podía sacarllos de enriba, e dábanme ganas de chorar.
As voces do papá e da mamá íanse apartando, ían calando, ou iso me parecía a min, porque aos poucos aínda lles escoitaba algunha cousa.
Que o avó era maior e igual non era bo que o deixasen marchar, que a mamá dicía cousas porque tiña medo mais non ía pasar nada e nosoutros habiamos vivir mellor e ademais a el víñalle moi ben para curar tanta morriña.
Eu aínda os ía escoitando, pero paréceme que o avó non.
Só me atendía a min.
E empezoume a contar a historia duns homes que viviran había moitos anos.
Aqueles días, todos falaban do avó na aldea.
Todos lembraban cando era novo e andaba polas festas.
Dicían que sempre fora un artista e que agora o volvería ser.
Pero eu non quería que fose artista.
Falábanme a min os nenos, preguntábanme cousas da película que querían que fixese o avó, se era do oeste ou de tiros ou de monstros.
Os vellos contábanlle á mamá cousas de había moitos anos, e o papá andaba feliz contándolles a todos o que tiña pensado facer cando o avó estivese traballando fóra.
E eu tiña medo porque o avó non daba falado des que me contou o conto.
Non volveu falar con ninguén, nin comigo.
Só algunhas veces me parecía escoitarlle pola noite chamar pola avoa Isaura e falar con ela.
Pero debía estar eu soñando.
Despois de que o avó marchou veu o tempo máis triste.
Na casa e na aldea enteira.
Tamén o papá o estrañaba ben.
Aos pouquiños días xa nos mandaron cartos e houbo regalos para a mamá e para min.
Eu nin os toquei.
Cría que cos cartos do avó non debía divertirme.
Os días andaban moi paseniño, e todo era triste.
A min parecíame que como o avó seguro que o pasaba moi mal porque estaba lonxe, pois entón nós non tiñamos dereito a pasalo mellor ca el.
Tamén as noites se me facían longas como días enteiros.
Cando me metía na cama íame quedando aos poucos pero espertaba de golpe e despois xa non daba durmido.
De noite pecha renxían as madeiras da casa e eu non paraba de oír pasos.
Unha desas noites, a de máis calor de todas, espertei oufegando en suor.
O papá roncaba no cuarto do lado e a mamá durmía.
Non quixen abrir os ollos polo medo.
Sentía coma se alguén me estivese tocando, pero non alguén calquera, un fume de algo que me alentase no bico e me botase frío á cara.
Pechaba os ollos con toda a forza do mundo e tamén a boca ata facer renxer os dentes.
Amoreábanseme no pensamento cousas que nos contaba aos pequenos a Maruxa, que dicían que os nenos non debiamos falar con ela porque seica ameigaba e botaba un mal ollo por menos do que canta un galo, e pelexaban en min, na miña cabeza, moitas cousas que podían vir a buscarme e levarme para os profundos ou separarme de meus pais e converterme en carneiro, ou en rato, ou en pita, ou afogarme no regueiro, ou comerme, que era eu tenriño igual ca un año, e quería pensar no avó para acougar e non podía, e tiña sede pero non me daba erguido para ir por auga porque quería estar tapado ata as orellas porque así debaixo da roupa da cama ninguén me podía tocar.
Sufrín, chorei e mesmo mexei na cama, pois o medo non me deixaba erguerme.
Nunha destas, dúas ou tres noites despois, xa ao raiar o día, espertei cunha man arriscada andándome amodiño pola cara, arriba e abaixo.
Fun abrindo os ollos e alí o vin.
Pasaran apenas dúas semanas des que o avó marchara.
Pero agora volvía estar.
Incorporeime e enganchéilleme ao pescozo ao tempo que el non paraba de me bicar.
Nin lle preguntei por que volvera tan cedo ou se xa acabara a película ou se o botaran ou que lle pasara.
Os papás debían estar durmidos ou igual nin sequera estaban na casa, porque eu non escoitaba o trasfegar de cousas e as voces de todas as mañás.
Tanto me tiña, o avó estaba alí e xa chegaba, nada no mundo era nese momento máis importante.
O avó nunca me contou o que lle pasara na película.
Nin a min nin aos papás, que non o volveron ver nunca máis.
Nin a ninguén.
Seguro que a quen llo contou todo foi á avoa Isaura.
O caso é que non volveu para quedar con nosoutros.
Só veu aquela mañá cedo para falar comigo un bocadiño mentres eu non paraba de me lle abrazar ao pescozo.
Traía unha voz triste, suaviña, que non parecía a del.
A parella nova conseguiu fuxir do protocolo.
Ao son dos últimos compases dunha melancólica habanera, abandonaron o grupo e desfilaron polo salón de baile disimulados entre as columnas de rico mármore e grosas cortinas de damasco.
Seguiron por corredores e salas, cruzaron portas, arcos, fiestras abertas e fechadas, saltaron pequenos muros e anchas gabias, ocultáronse tras as sebes.
Os sendeiros do xardín neoclásico leváronos a unha pequena choupana de madeira agochada entre alciprestes e salgueiros.
Unha porta batente de madeira, corroída polos anos, franqueaba a entrada.
Entraron, curiosos e cómplices.
Milleiros de obxectos da máis diversa procedencia, condición e calidade amoreábanse desordenadamente dunha punta a outra da estancia.
Mobles antigos, armas, pezas de cerámica, roupas e raras teas, estatuas, pinturas, libros.
Aquilo semellaba un pequeno museo, sen dúbida pretendía ser un pequeno museo.
Era ben coñecido o afán viaxeiro dos anfitrións e a súa afección a coleccionaren toda clase de exotismos.
O palacio onde se celebraba a festa estaba inzado deles.
A choupana sería unha especie de almacén para pezas de menos valor.
Sería iso para os donos da mansión ou para calquera visitante de compromiso.
Para eles era agora o refuxio seguro e íntimo que arelaban.
O mozo ocultáralle discretamente o episodio da lesmia e a moza mentíralle sobre as palabras do embaixador durante a súa ausencia, ofensivas para o seu país.
Porque nada podía ter máis importancia neses momentos que a intimidade compartida.
Abrazáronse.
Bicáronse nas bocas, nas caras, nos pescozos ofrecidos ao desexo.
As mans percorreron os corpos con ansia, as roupas voaron, a estancia inzouse de suspiros.
Unha artística cama Luís XIV serviu de improvisado escenario a un encontro amoroso apaixonado.
A gastada madeira renxía, os resortes rinchaban, de repente levantábase ao seu redor todo o po de trescentos anos.
E cando os amantes alcanzaban o cumio da exaltación erótica, un ruído forte e seco fíxoos deterse.
Volvéronse, asustados, a tempo de ver como a porta batente da entrada se abría e entraba aos tombos unha especie de vaqueiro, talmente como os das típicas películas do típico Oeste americano.
_Hoxe é xoves, saio ás catro, ¿non te lembras?
Vou xogar á de Milucho, se me deixas, ¿podo?
É o que vive no edificio de enfronte, no segundo.
O neno móvese de présa.
Pousou a carteira na mesa do comedor.
Diríxese ao cuarto.
Entra.
_Non sei por que compras iogurt natural, habendo os de froitas.
Este sabe fatal, non me gusta nada, sabe agre.
_¿Non... non pos o chándal?
Vas... manchar a roupa... se vas xogar así.
_Non, non, ao cuarto non.
Agarda.
Estudia aquí.
_Pero teño os libros alá e...
A muller corre ao cuarto, mais ao pasar polo comedor queda parada.
O neno está sentado no sofá a ollar a televisión.
_Pensabas ir xogar á de Milucho, ¿non?
¿Xa non queres?...
¿Eh?
A nai anda uns pasos cara ao cuarto.
Di o neno, erguéndose:
_Quería unha Coca, ¿queda Coca na neveira?
_¡Non!
¡Quieto aí!
Agarda, agarda;
si que queda, pero agarda, xa cha traio eu, ¿eh?
Ti non te movas.
_Ma, ¿sabes por onde anda a miña viseira de Liberto?
_¿A... viseira?
A viseira...
Non, non sei...
_¿Pásache algo, ma?
Non te preocupes pola viseira, xa aparecerá.
Marcho.
¿Fixéchesme a merenda?
Instintivamente, cólleo polo brazo.
De volta ao comedor, colle a carteira de enriba da mesa, mecanicamente.
Está pálida e as pernas vacílanlle a cada paso.
Olla de esguello para o sofá.
O neno follea unha revista sen prestar atención ao televisor.
Ela diríxese á cociña.
_Aquí tes os libros.
Estudia aquí, ¿de acordo?
Así acabo tranquilamente de arranxarche o cuarto e logo xa vas.
_De acordo.
Non te preocupes.
_Mamá, ¿vén esa Coca ou non?
A voz provén do comedor.
A nai contesta en alto:
_¿Que dis, ma?
_¿Que?
_... Non, nada, nada.
Non é nada.
A muller abre a neveira.
Saca unha lata de Coca-Cola.
O tacto frío faina espabilar algo.
_Non quero Coca, ¿eh?
Acabo de tomar un iogurt.
Entra no seu cuarto.
Cerra a porta e bótase na cama boca abaixo.
Fecha os ollos;
pon as mans por detrás da cabeza e apértase contra o cobertor.
Soan uns golpes na porta.
Antes de que diga nada, a porta ábrese.
_Mamá, ¿pásache algo?
¿Estás mala?
_¿Películas?
¿Que películas?
_Bonanza, a que estabas vendo na...
_Escoita, cariño, ti acabas de pasar polo comedor, ¿non si?
_Pois claro, se non, ¿por onde ía chegar aquí?
_¿Déixasme quedar aquí un pouco?
Sempre me gustou bambearme no mexedor.
De pequeno mercarádesme un, ¿lembras?
Despois rompeu e houbo que tiralo.
Nese intre soa a campaíña da porta.
A muller dubida se levantarse ou deixarse estar.
A campaíña volve soar.
Unha vez, dúas veces, tres...
Examinei a súa silueta.
As liñas das coxas e das pernas debuxábanse ambiguas, aparentando por momentos unha lixeira musculatura masculina e, a seguir, a figura delicada dunha muller;
o peito ancheábase polos ombros, pero contradicíase nas redondas mamas que medraban orgullosas desde a base do pescozo;
no marco dos indecisos cadrís, o pene e os xenitais continuábanse cara abaixo nunha sinuosa vaxina perfectamente feminina.
E o seu rostro...
Talvez non haxa palabras suficientes para describilo, polo menos para describir a sensación que me causou.
Ovalado, pequeno, de trazo suave aínda que cuberto dunha lixeira barba, o pelo negro, laso, brillante, os ollos grandes e alongados.
O ollar era o que máis impresionaba.
Notábao perdido no máis alá, nalgún máis alá inescrutábel.
El dirixía a vista á fiestra, non na dirección en que eu me achaba, un pouco máis arriba do seu nivel, senón en liña recta;
pero non miraba nada, só permanecía completamente concentrado na súa tépeda e insondábel neboeira interior.
Estático, impasíbel a todo.
Coma se dunha esfinxe se tratase.
E eu perdido nel, nela, nos seus ollos, no seu pelo, no dondo e á vez firme devalar da súa pel desde a cabeza ata as puntas dos pés.
E a fascinación tornábase atracción e desexo sexual.
Desde o meu niño de observador anónimo notaba como os sentidos se me ían pola fiestra ao seu encontro e como nese punto a miña conciencia se mergullaba nalgunha especie de conciencia superior que, emerxendo do ser aquel, fluctuaba no patio de luces confundindo a miña intelixencia, transportándome tamén á irrealidade.
Era, xa o vedes, só unha sucesión de impresións producidas por aquel fluír magnético entre o observador e o obxecto da súa visión.
Nalgún momento entrou xente.
Ou talvez xa se encontraban dentro, non o sei.
Achegáronse.
O ser continuou inmóbil;
debía tratarse dunha presencia familiar.
Un home e unha muller, ambos os dous vestidos con bata branca, cunha idade entre trinta e cinco e corenta anos.
Ela traía na man un caderno e un bolígrafo;
arredor do seu pescozo penduraba un fonendo.
Nos petos da bata del asomaban outros aparellos médicos.
Situáronse un a cada lado a examinaren o hermafrodita.
Sen dar a penas tempo ao respiro, empezaron a entrar na sala outras persoas.
Eran os iluminadores, os maquilladores, os escenógrafos; os demais actores e os outros cámaras.
A voz do director soou en dirección a min preguntándome pola calidade da toma.
Indiqueille que era boa, que se podía dar por boa.
Evitei comentar a falta de autenticidade na actuación da parella de médicos;
non era cousa miña, eu só tiña que filmar o que me puñan diante.
Decidiron que era suficiente co material obtido.
No momento non atendín a máis reflexións.
Trataba de concentrarme no traballo;
despois de todo, era un profesional.
Pero uns segundos antes de oír a voz do director ordenando "acción", volvín a vista en dirección á fiestra do hospital.
El, ou ela, o hermafrodita, seguía alí.
A súa postura era a mesma, medio deitado sobre a cama.
Puxéranlle enriba un cobertor.
Eu matinaba para min que en toda aquela situación aquel ser era o único real, e estremecía ao pensalo.
El seguía ollando ao lonxe, ao infinito, coma se non tivese ocorrido nada.
No seu rostro tamén seguía sen lerse nada.
_¿Que sucedeu?
Crucei o corredor e abrín a porta.
Cerrei tras de min.
Dirixinme directamente ao piano que, vixiado por bustos dos grandes mestres, enchía o fondo da sala.
Levantei a tapa coa reverencia debida e, sen preámbulos, executei os compases iniciais do Nocturno número 4 de Chopin.
Repetín a interpretación dúas veces máis.
Acto seguido volvinme para dictar as explicacións do día.
Os alumnos, como era habitual, achábanse nos seus asentos, cos cadernos preparados e o oído e o ánimo dispostos por igual.
A clase versaba sobre diversas cuestións de harmonía e estética, e eu falaba descansando na rutina derivada da repetición enesimal ano tras ano das mesmas nocións, as mesmas razóns, os mesmos exemplos entre claves, corcheas, fusas, semifusas e silencios medidos.
Eles tomaban notas con sorprendente rapidez.
Víaos tan aplicados, tan interesados nun tema que para min era non máis interesante que comer ou vestirme cada mañá, que non puiden deixar de lembrar os vellos anos en que era eu mesmo aprendiz naqueloutro estudio do profesor Barnes, na parisina Rue du Comerce.
A miña ilusión pola música era cega entón e a entrega, total.
Non cabía máis mundo no mundo que o estudio dos clásicos, nomeadamente Mozart, o xenio.
Cantas tardes e noites pasei sentado fronte ao piano, tratando de reproducir aquelas notas, aqueles compases, aquelas escalas fascinantes, aqueles espacios luminosos e puros.
E despois o obradoiro no Pontillac sur-Seine, a miña primeira experiencia de investigación colectiva, e o quinteto Lacabe, con Jean Michel, Eduard, Adéle e Martine.
Martine, ¿que sería dela?
Lembrei o día que guindou ao lume o seu violín Rondstad, nunha das súas crises, cada vez máis frecuentes.
Foi a última noite que pasamos xuntos.
Non fun quen de consolala pola perda e marchei do seu lado; para sempre.
Dalgunha maneira sabía que unha parte de min se queimara tamén naquela lareira do Boulevard du Grand Château.
E despois os días por Europa adiante, pescudando os diferentes berces do meu pasado.
E os choques, as decepcións.
En Berlín, a guerra, a mesma, a de sempre.
A guerra colleume no bando equivocado, e tampouco a isto fun capaz de poñerlle remedio.
Mais non me custou adaptarme ás novas circunstancias;
mesmo con Wagner de cabeceira, a música seguía sendo para min un cuarto cómodo e seguro.
Foi despois, moito máis tarde, cando oín falar dos horrores;
mesmo tiven ocasión de contemplar demoradamente documentais que ilustraban sobre as actividades criminais do bando baixo cuxa bandeira vivía, e regaladamente, por certo.
Así foi, ¡e a quen lle importa!
De todos os xeitos, non sei qué documentais vería se fosen os nazis os que gañasen a guerra;
e con isto non quero xustificar nada.
¿Para que?
¿Ante quen?
É demasiado tarde xa para todo, demasiado tarde sen ter a penas comezado.
E despois, París, de novo, o París "liberado".
As clases naquel baixo inhóspito, os crueis invernos, as actuacións en locais miserentos, o jazz ou o cancán, daba igual.
Ata o día da consagración, entón si que foi fermoso.
Da man do mestre Barnes, inesperadamente rexurdido da nada.
O Capitol, ¡que magnífico espectáculo!
Todo París aplaudindo ata doer as mans.
Despois as galas polas grandes cidades.
Londres, Viena, Barcelona, Milán.
América...
E, finalmente, o declive.
O lento devalar da estrela que nunca me parecera fugaz.
Outros nomes de inspiración seguramente máis preclara despuntaban no comercio da arte musical, era inevitábel.
E ademais, o accidente.
A aloucada carreira automobilística con que pretendía distraer o fastío dalgunhas damas afeitas a todo, o animal aquel, cervo ou cabra ou demo, no medio da autoestrada, a freada fallida e... as mans, os brazos, o peito;
pero sobre todo as mans, ¡que de regueiros vermellos corrían por elas!, ¡que desfiguradas pola inchazón, insensíbeis a calquera estímulo!...
Os alumnos achábanse en tenso silencio.
Contemplábanme fixamente, vintedous ollos a fitarme coma se visen un monstro de feira ou unha pantasma.
Eu tamén me mirei.
Debía levar unha boa miga calado, alí apoiado na cheminea, coas mans levantadas á altura dos ollos.
A miña expresión debía ser tamén ben curiosa para eles, suspensos nos seus apuntamentos sobre ritmos binarios e ternarios.
Buscaba na miña mente unha saída airosa a tal situación cando soou a campaíña da porta.
Aproveitei para desembarazarme daquela postura inexplicábel.
Mandeilles repasar os últimos conceptos aprendidos en relación co Nocturno número 4 de Chopin e saín da sala o máis dignamente que puiden.
Dispúñame a baixar para abrir, mais non foi preciso.
Ela tiña chave, tiña a chave do meu corazón e tamén, por se acaso, a da porta do dúplex.
Anabel, sempre Anabel, fermosa e atrevida Anabel, turbadora Anabel, co cigarro longo e a saia curta, agarimada ao pasamáns coma unha deusa de mármore grego.
Acendín outro cigarro.
A penas lle dirixín unha mirada mentres acababa de subir.
Xogaba a ser duro con ela.
Tiña que ser duro, coma se nada me importase.
Anabel era a muller dun compañeiro de traballo, un deses raros compañeiros e sen embargo amigos.
Xaquín era o seu nome.
Compañeiro dos de verdade, dos que non se deben traizoar.
Por iso tiña que ser duro, tiña que finxir indiferencia onde non había escrúpulos, para facerlle sentir o peso da súa culpa e da miña por xunto.
Entrou no cuarto detrás de min.
Conforme andaba ía sementando o chan de prendas de vestir.
Tiña estilo, era unha muller con estilo.
Carecía de escrúpulos, mais sobráballe personalidade.
Sentina sentarse no sofá, sentín os resortes renxer suavemente.
Eu dirixinme ao moble que agachaba unha magnífica cadea de 90 vatios por canal.
Un blues melancólico a pouco volume e axiña dúas copas de Havana Club con tónica, sempre o mesmo ritual.
Xaquín achábase de viaxe, e cando Xaquín se acha de viaxe, a súa muller vénme visitar.
Sempre o mesmo ritual, imposíbel poñerlle freo, amo demasiado perderme nos seus brazos.
Ela tamén, di, adoece por min, por perderse nos meus brazos.
Cando nos perdemos, xogamos a buscarnos;
o mellor vén cando nos atopamos, sobra dicilo.
Mireina aos ollos por primeira vez ao darlle a copa.
Permitinme admirar, outra volta, a súa espléndida figura, recostada nos almofadóns coma unha Venus desenfadada, familiar.
O mármore ficara atrás, xunto coas prendas de vestir;
a frialdade fora suplantada por unha sensualidade cálida e urxente.
Ela percatouse da miña febleza.
Sorriu.
Coñecíame demasiado, foran demasiadas as veces que xogamos a perdernos e atoparnos.
Bebeu un grolo e cantaruxou en pésimo inglés a letra do blues.
Recompuxen o xesto.
Fun onda a fiestra a mirar para fóra mentres remataba o cigarro.
Morría de ganas de botarme enriba dela, mais dediqueime a abanear a copa en círculo facendo soar os cubos de xeo e a aspirar longas fumaradas ollando as árbores do parque.
Entón soou o teléfono.
Era el, Xaquín.
Xaquín achábase de viaxe, eu xa o sabía, pero el non sabía que o sabía.
En Lisboa, a antiga e señorial.
Díxome que necesitaba dar un recado urxente a Anabel, mais ela non debía atoparse na casa, xa que ninguén collía o teléfono, e como el ía estar moi ocupado as próximas horas, pedíame que me encargase de facerlle chegar a mensaxe.
Agora era eu quen sorría.
En segundos, roldáronme pola imaxinación actos de malignidade singular, que nunca puidera sospeitar en min.
Gocei saboreando a situación, pero contívenme.
Recollín a encomenda, insignificante para o caso, e a responsabilidade de trasladala á súa muller.
Antes de colgar, desexeille unha boa estancia en Lisboa, felicitándoo, cínico, polos días de xolda lonxe do ollo familiar.
Dei conta da mensaxe á destinataria e comecei a espirme.
Espinme e metinme entre as sabas coa mesma estudiada calma.
Anabel seguía no sofá, supoño que agardando unha caricia, calquera sinal de humanidade.
O recado conmoveuna máis do que pensaba, nunca a puiden imaxinar conmovíbel.
Non o recado en si, que, como dixen, era irrelevante, senón a situación.
Noteina dubidar un intre, algún tipo de remorso petaba ás portas do seu entendemento.
Pero veu onda min;
pensaría, como pensaba eu, que xa era tarde para todo, tamén para os remorsos.
Dentro da cama non había espacio máis que para nós, pois ocupabamos moito sitio cando xogabamos a perdernos e a buscarnos, e moito máis cando nos atopabamos.
Era un ritual, sempre o mesmo, sempre novo.
Imposíbel poñerlle freo.
Nalgún momento volveu soar o teléfono.
Debiamos levar como dúas horas na cama.
Nese momento preciso fumabamos os nosos preceptivos cigarros, en silencio, ollando como o fume se esluía no teito.
O timbre sobresaltounos, era o que máis lonxe estaba das nosas mentes.
Levanteime.
Anabel dixo que aproveitaba para irse duchar.
Ao outro lado da liña oín unha voz que non coñecía nun idioma ao cal o meu teléfono non me tiña acostumado;
era un portugués, un oficial de policía portugués;
a chamada proviña de Lisboa, mais non era Xaquín quen chamaba, era un oficial de policía portugués.
O tipo, consciente das miñas limitacións, esforzábase por falar a modo.
Que se coñecía un tal Xaquín López Agrelo e todo iso.
Que me chamaban a min porque acharan o meu número de teléfono escrito nun lugar destacado da súa axenda.
Que probaran no teléfono da súa casa, tamén na axenda, mais non contestaba ninguén.
Que tiña que darme unha noticia tráxica a propósito do meu amigo, unha noticia sobre un accidente de tráfico.
Un accidente que tiña que ver con el, si, el era precisamente a víctima.
Víctima mortal, por desgracia.
Sen dúbida ningunha.
Que se comprendía ben o que me estaba a dicir.
Comprendíao, claro, era ben fácil de comprender.
Non o entendía, pero comprendíao.
Os pormenores xa llelos explicarían aos seus familiares cando comunicasen con eles, se era tan amábel de poñelos en contacto.
Que sentía enormemente terme que dar tan mala noticia, que xa deran aviso ás autoridades competentes e que, por favor, insistía, llelo fixese saber aos seus parentes e todo iso.
Cando colguei, Anabel saía do baño envolta nunha toalla.
Ía recuperando as prendas de roupa polo chan e entre peza e peza sorríame picaramente.
Eu fun botar outra copa, unha soa.
Puxen unha bata e senteime no sofá a beber pausadamente.
Cando acabou de vestirse veu onda min, rodeoume o pescozo e paseoume a punta da lingua pola orella.
Afasteina, evitando o seu ollar con finxida indiferencia.
Sorriu de novo, percatándose do meu xogo.
Despedíase desde a porta.
Volveríame visitar, dixo, algunha vez máis antes de que Xaquín tornase de Lisboa.
Eu sabía que volvería, e ela sabía que o sabía, pero díxomo igual.
Era o ritual;
entolecíanos aos dous e non había maneira de poñerlle freo.
Marchou por fin.
Eu aínda fun onda a fiestra por vela andar e perderse entre as árbores.
Cando desapareceu, pensei que sería boa idea ir á cociña preparar calquera cousa.
Farei un xantar estupendo, un magnífico xantar, a base de marisco de luxo e froitas tropicais, verás como quedas contento, parece mentira, ¿non?, tantos anos convivindo e nunca tivera o detalle de convidalo a xantar un menú cociñado por min, sempre de bar en bar, ou de casa de amigo en casa de amigo, pratos quentes e pratos fríos, para a reuma non hai nada mellor que comer quente e non andar á chuvia, ou mesmo algo de licor, un licor non moi cargado, o alcol xa se sabe, agora que, se non é reuma o que tes, ao mellor é unha libidinose, ollo con ela, disque os desequilibrios sexuais poden provocar desarranxos no hipotálamo capaces de dexenerar en patoloxías do máis extravagante con tal de non transparentaren o verdadeiro problema, curioso, ¿non?, eu sei algo diso, de cando cociñaba no Hospital Xeral, que alí todo eran conversas de moita altura, cos médicos, que sempre viñan petiscar algo entre horas e falaban do que lles chamaba a atención no seu oficio, unha verdadeira escola da vida, o Hospital, ¿sabes?
Todo isto dicíallo mentres desconxelaba unhas gambas baixo o chorro da auga quente, que non é moi católico desconxelar así os alimentos, mais cando hai confianza non hai consideración para con ninguén, e menos para o marisco, e puña a ferver a auga con sal e loureiro e ía preparando a mesa, mantel, prato, vaso, cubertos, o pan, o viño, viño non había, haberei de ir por el, ao soto, iría logo, cando o marisco fervese, dez minutos ten que ferver, se é conxelado, se non o é a cousa é máis delicada, cada un ten o seu punto, non te podes pasar nin quedar atrás porque se derrama, é como cos viños, os bos viños, que teñen o seu punto e, se non, desnaturalízanse, porén, cos malos non tes que ter coidado ningún, son inalterábeis, o que son as cousas.
Cada vez que pasaba por diante do espello, colocado a mantenta sobre o frigorífico, paraba a mirarme, fitaba ben para min, estiraba a pel baixo os ollos ou ordenaba as crechas canas, como querendo recuperar aquela imaxe de antano, de cando tiña imaxe e nome e existía para alguén, por exemplo no Hospital, que a xente comía o que eu cociñaba, centos de persoas dependendo das miñas habelencias, ¡que poderoso se sente un sendo alguén!, en cambio, así, xa ves, gambas conxeladas, e gracias.
Pero agarda, ¿ves?, o marisco xa está, agora prepárase a froita, ananás naturais, con cantidade de zume, e un mollo especial que non che vou dicir de que se trata porque é un segredo profesional, ai, se vises no Hospital, como me acosaban para que explicase a receita dos ananás á mariña;
pero o mollo farémolo con calma despois de que as gambas estean descunchadas e mornas, agora, antes de nada, irei buscar o viño, que sempre gorenta un chatiño mentres se cociña;
ti agarda aí, nese espello, que axiña volvo, ¿ou prefires o do salón?...
Como queiras, agarda aí, ¿de acordo?, e coidado con atacar as gambas, que a auga está fervendo;
xa veño, ¿si?, vou ao soto por viño e axiña subo.
Ti agarda detrás do cristal.
Parei na metade do corredor.
Calculei cun breve exame visual o punto medio entre porta e porta.
Aproximei a medición co metro extensíbel e marquei co lapis.
Enchufei o trade, asegurei a broca e fixen o furado.
O taco e a alcaiata encaixaron perfectamente.
Pendurei o cadro e afasteime para admiralo desde varios ángulos.
A elección era perfecta.
Agora os espellos do outro lado, a consola onda a entrada e o xogo de alfombras persas.
Fun ao cuarto para avisar a Aurora que viñese ver.
Saín da casa abrochando os botóns do abrigo.
Unha leve brétema subía do río.
Botei de menos o meu vello chapeu, misteriosamente desaparecido durante os tumultuosos balances de primeiros de ano.
A rúa achábase baleira a aquela hora temperá e a poalla resaltaba o misterio da súa estaticidade.
Fermoso comezo para un día cheo de sorpresas.
Sorrín.
O profundo sono da noite tornárame optimista.
Cumpriría ter conta da imaxinación.
Tirei o cigarro a medio consumir, apertei máis o abrigo contra o pescozo e boteime a andar.
O filósofo rematara con Hume e agora, noutras páxinas, referenciaba, desde o punto de vista histórico, as diversas formas de adquisición do coñecemento, perseguindo con razoamento impecábel traducir en evidencia a teoría de que existen coñecementos independentes da experiencia.
O mestre mantiña, tal como lles expliquei aos cativos, que todo coñecemento universal e necesario é independente da experiencia, xa que esta non pode conferir valor universal e necesario aos coñecementos que derivan dela.
O meu ton de voz, recoñézoo, nestes casos nos que o discurso filosófico discorre claro, ameno e eficaz sen mermar a súa rotunda profundidade, exáltase pola emoción, diríase que as palabras me brincan polo interior da boca e cando encaran a saída fano cun tal aquel de enérxica convición que os parcos en metafísica malamente poden aturar o espectáculo.
Entón, ocorreu.
Calquera día tiña que ocorrer algo, víase que algo tiña que pasar.
E foi xusto ese martes de febreiro.
Un alumno das últimas bancadas, un tal Filgueira nonseiqué, un que faltaba moito.
Que empezou a mutar.
Iso mesmo é, a mutar.
A cambiar de forma.
Kant dicía:
"Porque aquilo que nos arrastra necesariamente a traspasar os límites da experiencia e de todos os fenómenos é o incondicionado, que a razón esixe necesariamente, e é con todo dereito, a todo o condicionado nas cousas en si e con el toda a serie completa das condicións."
Chegados a este punto, inicei unha das miñas rutineiras comprobacións do estado de ánimo xeral, e dei en fixarme nel pola estrañísima expresión con que me fitaba.
Era un alumno máis ben neutro, deses que nin van nin deixan de ir.
Un deses dos que o profesor, cando lle pregunta o titor, nunca sabe.
Un inadvertido.
A cara que tiña era de espectáculo.
Os ollos comprimidos, longas engurras marcándolle a fronte, a pel avermellada, dun vermello pálido con tonalidades verdes arredor do queixo.
De impresión.
E non paraba aí, que a face íalle cambiando perceptibelmente de forma e de cor.
Pouco a pouco, pero con toda claridade.
Estaba mutando.
As orellas alongábanselle perpendicularmente ás tempas en forma de trompetas, a esquerda moito máis grande.
A cabeza íaselle abombando ao mesmo tempo pola parte da testa.
Do peito saíanlle, notábase por debaixo da roupa, grosas protuberancias que axiña racharon a tea do chándal para desfacérense despois en feixes de espiñas brandas, como grandes antenas de caracol.
Iso só foi o comezo, a primeira mutación.
Eu víao todo de esguello, parado, mellor dito, paralizado, ao pé do taboleiro, co libro aberto entre as mans e na boca aínda a resoar os últimos fonemas de "condicións".
De repente, dábame de conta da miña situación.
Os demais alumnos mirábanme con caras de estrañeza.
Decateime de que non se decataran do que estaba a acontecer no fondo da aula, e a intuición, algunha sorte de coñecemento intuitivo, fixo chegar ao meu ego intelectivo a consigna de que era mellor así e que conviña disimular.
Coma se non pasase nada.
Coma se todo fose do máis normal.
Unha clase de Filosofía martes ás 8.30.
Como cada martes.
Como cada xoves, como cada luns.
Kant.
A Selectividade era o primeiro.
Así que, volvín os ollos ás palabras do mestre.
Seguín lendo, procurando imitar o ton de voz anterior.
A clase recuperou o pulso, noteino nas expresións dos que podía observar entre a parte superior do libro e as miñas cellas.
"Pero se se supón que o noso coñecemento experimental se rexe por obxectos en canto cousas en si mesmas, descóbrese que o incondicionado non pode ser pensado sen contradición;
pola contra..."
Mais todo era inútil.
Por máis que quería concentrarme, a vista fuxía do libro buscando as mesas de atrás.
Dei un respiro á voz e mirei.
Xa non se recoñecía.
Non se lle vía a cara, ao Filgueira.
Non tiña cara, non sei o que tiña.
Era un revolto de tubos de diversos grosores, anelados coma o lombo dunha miñoca, tubos graxentos, viscosos, que proviñan dun vulto central informe, tamén graxento, dunha noxenta cor violácea.
Os tubos estiraban e encollían, enguedellándose uns noutros ata semellaren un xigantesco nobelo de la co que acabase de xogar un gato xigantesco, extraplanetario.
Outra vez comezaba a cambiar de cor.
Ennegreceu e clarexou en cuestión de segundos e despois tornouse luminoso.
Ao principio era un pequeno brillo o que palpitaba no centro da masa informe, pero o brillo foi aumentando de forza, estendéndose a todo o seu volume.
Tapei os ollos coa man.
Os alumnos mirábanme, asombrados do meu asombro.
A preocupación colectiva ía en aumento, e iso era porque seguían sen decatarse do que lle ocorría ao seu compañeiro.
Nin sequera os que se sentaban á súa beira parecían ter notado nada raro, xa que seguían a mirar para min coa mesma cara ausente de todos os días.
Disimulei de novo.
Aproveitei a man que tiña sobre os ollos para fregar o nacente do nariz, alí onde se xunta coa fronte, imitando un xesto reflexivo que tiña visto nalgún intelectual e que resultaba moi apropiado ao caso.
Proseguín coa lectura, animado por esta indiferencia colectiva.
Víase claro que non ocorría nada, seguramente non era máis que unha alucinación miña debida ao cansazo, á hora intempestiva, a Kant, á Selectividade.
"... pola contra, se se supón que a nosa concepción das cousas, tal como nos son dadas, non se rexe por estas, en canto cousas en si mesmas, senón que estes obxectos, en canto fenómenos, máis ben se rexen polo noso xeito de concepción, a contradicción desaparece.
En consecuencia, o incondicionado non se ten que atopar nas cousas en canto non as coñecemos, pero certamente si nelas en canto non as coñecemos, en canto cousas en si mesmas."
E intermitía, o Filgueira;
intermitía que daba gusto velo.
Acendíase e apagábase, acendíase e apagábase, acendíase e apagábase, por enriba da cidade.
Sandra está a xogar coa boneca nova, a que lle trouxeron os padriños.
¿Gústache a boneca, Sandra?
Está tan entretida que nin se decata, déixaa, deixa que enrede.
Ven, imos tomar o chocolate, que xa debe estar na mesa.
Deixamos a porta aberta e vixiámola desde alí.
Sandra dálle voltas á boneca, sóbea e báixaa.
Está moi bonita, ¿que tempo ten?
Ano e medio xa...;
filla, como pasa o tempo.
Gracias, Luz;
vai preparando a merenda para Sandra, ¿queres?
Sandra érguese.
Dá uns pasos polo cuarto coa boneca a rastro.
Emite algúns berros inintelixíbeis.
Séntase de novo onde hai outros xoguetes: un autobús de trapo, unhas rodas, balóns, un chaveiro con chaves de plástico.
Sandra olla para todos eles.
Colle algún e vólveo tirar.
Abraza a boneca nova.
Arrólaa con mimo.
Pois non sei qué dicirche;
se vendo a casa, fago un mal negocio, porque ninguén me vai pagar o que vale;
se non a vendo, peor, porque os nenos non mo perdoan.
Faille caricias pola cara, alísalle o pelo, o vestido.
Segue cos seus balbucidos que non se entenden.
Co dedo índice da man dereita prémelle na barriga.
Prémelle na cara, en cada ollo.
Mete un brazo na boca e morde.
Felipe, polo Brasil, xa sabes.
Negocios, di el, vai ti saber qué negocios son eses.
Ai, muller, ti sempre igual.
Mórdeo con saña, tratando de arrincalo.
Non o consegue.
Chimpa a boneca contra o chan.
Queda mirando para ela.
Dá unha voz forte.
Mira para as paredes.
Cos dentes de arriba morde o labio de abaixo, fai saír o ar polo nariz producindo un bufido continuo mentres move a cabeza a un e outro lado.
Colle dúas rodas de plástico.
Tíraas contra a boneca, primeiro unha, logo a outra.
A segunda roda foi dando tombos ata a porta.
Ela seguiuna coa mirada.
Vaina recoller, tráea na man.
Colle a boneca do chan, vaise sentar noutro lado.
Pero é guapo, ¿sabes?, guapísimo, filla, dígoche que é unha cousa impresionante, eu cando o vin quedei rendida, de veras, filla, díxenme:
Mariví, este pode facer contigo o que se lle antolle.
Trata de meter unha perna da boneca polo burato da roda.
Non o consegue.
Guinda a roda lonxe.
Séntase coa boneca no chan.
Apértaa contra si, aperta a cara dela contra a súa, balbuce.
Eu o que uso é Bel Chair;
non che deixa a pel tan enxoita nin ese noxento cheiro a alcol.
Cóllea coas dúas mans e chímpaa contra o chan.
Pégalle co pé dereito na barriga dúas veces.
A Sanxenxo, nunca máis, aquilo está insoportábel, cheo de badocos e vendedores de alfombras.
Agora o que se impón é Portugal, xa sabes, Estoril, Sintra, Cascais.
Recóllea.
Sobre todo Estoril, filla, o casino, a praia, Lisboa a un paso.
Ademais, é todo tan barato.
Apértaa de novo.
Cóllelle un brazo e tira del, tira forte ata que o arrinca.
Queda mirando para o brazo e o resto da boneca.
Pousa a boneca e chucha o brazo.
Iso supoñendo que Orlando poida vir connosco.
Lanza o brazo lonxe.
Colle a boneca por un pé e bate con ela contra un armario que está á beira.
A última vez xa sabes o que pasou.
Bate contra o chan.
Tira do pé ata que tamén lle arrinca a perna dereita.
Fica mirando para o burato que deixou a perna no corpo da boneca.
Dá golpes coa perna contra o corpo, cada vez máis forte, ao tempo que cantaruxa algo.
Ah, non, filla, non;
que Iolanda casou de penalti, ¿eh?, que o sei eu de boa tinta;
unha barriga de catro meses ben a gusto, que vaia escándalo que resultou todo aquilo.
Lémbroo coma se fose onte.
Pois non deu nada que falar...
¿Non te serves máis chocolate?
Levántase, vai onda a parede, séntase sobre un maletín de pinturas.
Aperta a boneca contra o peito mentres observa fixamente a cortina da fiestra.
Logo mete a cara da boneca na boca e mórdea.
E biscoito, ¿non tomas máis biscoito?
Chamarei a Luz para que prepare unhas pastas de nata, faino axiña, verás qué ricas.
Guíndaa con forza contra o chan berrando forte.
Dálle dúas patadas, logo outra.
Ponlle a perna dereita na barriga e esmágaa contra o chan.
Nesa postura, abáixase, cóllelle a cabeza polos pelos, turra con forza.
Un agasallo, mmm, dun admirador;
filla, mira que cho digo a ti como amiga, se o sabe Orlando, mátame.
Pero nada, ¿eh?, non vaias pensar.
A cabeza sae arrincada.
Sandra ponse a dar voltas correndo polo cuarto cos brazos estendidos, imitando un avión, coa cabeza da boneca nunha man e o corpo na outra.
Pega con eles contra as paredes, as cadeiras, as patas da mesa.
Tamén imita o ruído do avión.
Nun dos golpes, a cabeza cáelle ao chan.
Para en seco.
Pois para min que non era o marido, non se lle parecía nada, ademais.
Volve collela, lévaa onda o corpo, apértaa contra el querendo colocala no sitio.
Non o consegue.
Guinda todo con forza contra o chan.
Ponse a rosmar e a xirar a cabeza a esquerda e dereita.
¿Como?
¿Que me dis?
Levanta un pé e déixao caer sobre os restos da boneca.
Logo outra vez, e outra.
Camiña facendo equilibrio, tripando as pezas con forza ata esmagalas.
¿Pero estás segura?
Non o podo crer.
Salta sobre elas mentres dá voces.
Filla, iso é tremendo.
Así que o fillo de Glori...
Segue choutando e berrando, coa boca e os ollos moi abertos.
Iso son as malas compañas.
Eu ben o sei.
A min xa me daba que pensar ao velo nos círculos en que se movía.
Cando cansa, colle a boneca polo brazo que lle queda e a cabeza polos pelos.
Os fillos non se poden deixar de man, eu sempre o dixen.
Non se poden abandonar.
Entra na sala, onda a nai e a visita.
Pero Sandra, ¿ti que fixeches?
Ai, agora, cando veñan os padriños, ¿que lles imos dicir cando pregunten pola boneca?
Que riquiña é, que encantadora...
Chove en Santiago de mañanciña.
Chove sobre o Sarela, revolto e lamacento.
Chove sobre a ponte do Carme de Abaixo, e segue chovendo cando dúas mulleres cruzan nela os seus camiños.
Unha sae da igrexa, unha señora de idade con trazas de beata, altiva baixo os panos de negro loito;
virá de rezar as súas pregarias matinais perante a cruz para empezar ben o día.
A outra procede do Pombal;
é máis nova, e no vestido e no andar proclama con orgullo o seu oficio de puta;
seguramente vén de render contas ao seu chulo e agora diríxese á casa a durmir.
Ao cruzárense, nin se miran.
As dúas apuran o paso para fuxir da chuvia.
Cando lle pareceu, parou.
El mesmo entrou na paisaxe, coa taleiga e o caxato ao lombo;
dirixiuse á camposa.
Tomou algunhas froitas ao cruzar un pomar con abundancia de mazás, laranxas, nésperas e cereixas.
Tamén recolleu castañas, ananás, uvas, e leituga e tomate;
nun recanto, ovos de galiña recén postos.
E de todo se alimentou ata fartarse.
Acendeu un lume cunhas pólas secas.
Remexendo un pouco, non lle foi difícil atopar un cazo no fondo da saqueta;
preparou unha infusión con herbas que só el coñecía e bebeuna de vagar.
Despois deitouse na sombriña da devesa, á beira da fonte e da curiosa coral avícola.
No ceo apareceron acendidas cores contra a raia do horizonte.
O viaxeiro tapouse coa manta e fechou os ollos.
Fermosos soños, só reservados aos homemundos en fase de descanso, viñeron visitalo para facer máis pracenteira a súa noite.
Os paxaros calaran e a fonte gurgullaba máis baixo e o vento sopraba maino por non estorbar o seu repouso.
E unha lúa esplendorosa e magnífica saíu aínda do saco mal cerrado e viaxou polo firmamento estrelado.
Pola mañá, o sol tinxiu o ceo e a terra de todas as cores habidas e por haber.
Uns raios tímidos petaron nas pálpebras do viaxeiro ao tempo que os paxaros cantores, que velaran toda a noite, reemprendían o interrompido concerto con novos ares e a fonte se abría ledamente e o río e os animais e as árbores nacían ao día como por primeira vez.
O viaxeiro espertou cun sorriso en toda a pel.
Ergueuse;
estricou cada parte do corpo e aspirou con deleite o ar fresco.
Recolleu a manta.
Bebeu da fonte e comeu de novo os saborosos froitos do seu pomar de conto.
As ovellas proporcionáronlle leite para completar o almorzo.
O lume volveu arder na mañá e teceu formas místicas que guiaron o viaxeiro durante a súa primeira meditación.
Logo, cando se sentiu preparado, colleu a taleiga e abriuna.
E comezou a recoller as súas cousas antes de continuar a viaxe.
Así foi metendo dentro, outra volta en conmovedora e desordenada procesión, as árbores, as montañas, o río, os animais, o sol e as nubes, os retallos de paisaxe, as flores co seu cheiro e o seu colorido, os paxaros co seu cantar e o seu colorido, o mar, o vento, a noite... e todos os camiños...
Finalmente non quedaba cousa ningunha no lugar.
O mar-deserto-nada volvía ser o que sempre fora, unha turdia soidade desesperante e desesperada.
O homemundo anoou ben a taleiga e colgouna, xunto coa manta, ao lombo.
Colocou o chapeu, apreixou o caxato coa man dereita e botouse a andar.
Cara a ningunha parte.
Levaba o paso vivo despois do descanso nocturno;
os seus ollos imaxinaban calquera rota ao chou naquela vaciedade, aquela nada absoluta, aquel inimaxinábel mar de ausencias.
Ao pouco chegaba ela.
Gustáballe vela vir ao lonxe, ver como viña.
Contemplar a súa silueta fermosa, lixeira coma unha pluma no vento do serán, coma o mesmo vento sobre o enlousado do peirao, dirixirse cara a el por entre a pesadez dos demais viandantes, coches, bancos, semáforos, edificios.
Gustáballe vela entrar, ¡Deus, como amaba ese intre!
Vela entrar, el inmóbil contra a barra coa fría xerra na man, e emparellar o seu rostro co rostro que xa tiña dela, coa imaxe do seu nome gravado na memoria.
Os ollos da muller buscábano por todos os ollos do bar.
E de súpeto encontrábanse.
Os sorrisos abríanse coma flores.
Un beixo na meixela, un agarimo, un roce inocente na man, ¿como estás?, ¿estás?, ¿estamos?, que calor, ¿non?, calor de xustiza, calor proverbial, calor de paixón, calor, calor.
Si, non hai quen ande por aí, ao cuberto aínda se está ben, por iso os deuses nos agasallaron coas casas e os teitos de pedra e as longas noites;
e ti, ¿como estás?
Ben, ben.
A pesar dos pesares.
¿Os pesares?
A calor.
Os turistas, as moscas...
Véseche ben.
A ti véseche ben.
E a conversa vai discorrendo intranscendente, paseniño sobre a ingravidez das horas.
Un té con ron, fumegante, sempre un té con catro pingas de ron.
Para combater os ardores desde o interior.
Guerra de guerrillas.
Guerra fría.
Guerra psicolóxica.
Sorbía o primeiro grolo e suspiraba coma se acabase de nacer.
Entón o escenario comezaba a transformarse.
De repente, nada era vulgar.
O bar desaparecía e era outro, ou outros;
os camareiros, a clientela, deixaban de ser anónimos, agora todos posuían rostros e nomes, e igual os paseantes de alén do cristal.
Os autos non eran autos, senón autos;
incluso o sol, a calor, sabían diferentes.
A esa altura, a conversa derivaba sobre calquera pendente fácil.
A cidade.
Falaban da cidade e das cidades que contiña, dos edificios, das ruínas; das murallas e dun conto que falaba das murallas;
falaban dese conto, dos contos, da teoría do conto, da teoría da teoría e da súa negación.
Bebían o quentor e o frío e logo visitaban a Lugrís na parede de enfronte en pos de bretemosas revelacións submariñas.
E de Lugrís pasaban a Blake nunha feliz transición e deste a Dante para tornaren, vía Carmina Burana, aos castelos e á lírica dos castelos.
E o bar poboábase de fontes e de cervos, de ondas do mar de Vigo e de barcas novas sobre lo mar, de soutos, de abelaneiras frolidas, de damas, de ermidas e de aves, espíritos do cosmos celebrando en místicas navegacións polo interior común entre as xeometrías encantadas do soñar cos ollos abertos.
Nalgún momento collíanse das mans.
Imperceptibelmente, case sen querer, cos dedos a xuntárense pouco a pouco.
E decidían saír a pasear na procura do solpor.
Os pasos eran lentos, distraídos, dirixidos cara a calquera parte.
As rúas desfilaban baixo deles como fundos ríos de granito.
Algúns autos pasaban rápidos, perseguindo a felicidade, o tempo perdido, unha revelación de eternidade.
Ou fuxían de si mesmos, das súas sombras.
Os escaparates reflectían as imaxes invertidas.
No seu interior todas as buscas tiñan outro sentido.
Casas baixo o sol, casas e máis casas, rañaceos coma arpóns contra as brancas nubes, escasas, igual que as baleas.
Oh, ecoloxismo non, por favor.
Hai que exterminar as baleas, hai que queimar as fragas, hai que envelenar o ar.
Hai que acabar canto antes, sexamos consecuentes, ¿que pode haber máis fermoso que un mundo en extinción?
Provoquemos unha agonía planetaria calculada e dirixida, con orgullo, con fe.
Adiantemos o día do xuízo, nós podemos facelo, dispomos dos mecanismos e a conciencia xa non nos estorba.
¿Non che parece?
¿Bromeo?...
As baleas nadan arredor de nós nun mar arquetípico e os seus brados harmonizan coas arpas dos bardos antigos.
De repente, un arco sen porta, unha porta sen arco, e a muralla fica atrás gardando as casas, protexéndoas do seu maior inimigo, o camiño.
Máis alá está o mar, o zoar das ondas, o recendo salgado, e entre un e outro punto, algúns prados abandonados, sucados de corredoiras como grandes serpes.
Camiñaban por elas xa abrazados, eran case só un na hora en que o sol comeza a se tinxir para celebrar a súa morte diaria.
Pasan aínda por entre varias casas vellas, pequenas, abandonadas xunto cos prados e as serpes.
O camiño convértese en escaleira sen labrar entre as altas rochas.
Axúdanse mutuamente, sementando de risos o ar, e, nun recanto, un gato que se asusta e foxe.
Pantasmas de Poe e Borges entre as sombras nacentes, esvaecentes pantasmas roldando os vivos e os defuntos.
A cidade ía ficando atrás, orgullosa e humillada a un tempo, e con ela as realidades de cada vida, as verdadeiras e as falsas, agora só unha mancha ao lonxe cada vez máis pequena.
Chegaban á praia xusto na hora máxica en que o sol se mergullaba na raia horizontal do misterio.
Daba reparo atreverse a invadir tal remanso, por iso ficaban parados fóra da area, a contemplaren o silencio.
As gaivotas xogaban a perseguir as ondas, as ondas a teceren na praia unha escrita inaprensíbel, a praia a imitar a forma do vento, o vento a empurrar as gaivotas.
E o sol xogaba nada máis que a perderse, a desaparecer pouco a pouco, igual que cando un quere durmir.
Era o momento da profanación, de súpeto sentíanse capaces de invadir o xogo dos elementos;
só tiñan que buscar o seu propio sitio, o seu propio ritmo, e axustalo ao ritmo do universo.
Entón deixaron que os seus pés descalzos percorresen a area, perplexos a comprobaren como as pegadas entrenzaban un camiño secreto entre o ceo e o reflexo do ceo e entre ambos e un conto de Lord Dunsany e Debussy e Mahler e o silencio.
E ao lonxe as naves de Odiseo, sempre partindo, sempre arribando e sempre a piques de naufragaren no seu propio recordo.
Máis ao lonxe, moito máis, Irlanda, a verde Irlanda das ensoñacións máis íntimas, habitada por feros guerreiros, fadas, monstros e santos.
Tamén Irlanda se achaba alí, cando daquela era o nome do desexo.
Fuxir, fuxir lonxe, pero non demasiado, só ata onde un non ten por que mudar de nome.
Estar alí daquela era estar lonxe, por iso Irlanda e por iso Odiseo e a noite que se achegaba.
Ela sentárase no lombo curvo e salgado dunha dorna e remexía cos pés na area como buscando algunha resposta, algunha pregunta.
El observábaa.
Observaba os seus cabelos, as súas mans, aqueles ollos que xa formaban parte dos seus.
Aquel mesturarse as cores e as sombras, aquela voz, os pregamentos daquela voz, e aquel silencio.
¿Que miras?
¿Que miras cando miras?
Estás a falar e a túa voz penétrame coma o ar que respiro.
Hai uns días chegou onda min un home a preguntar por ti, un home que se parecía a Orestes.
Falamos.
¿De que falamos cando falamos?
El, por fin, sentábase na area e ela seguíao, deixándose esvarar sobre a madeira vella.
Onte soñei un grande veleiro a voar entre estrelas con rumbo preciso.
Transportaba unha carga de licores prohibidos con destino ás adegas dos pazos imperiais en que todos desexamos vivir algunha vez.
Onte soñei un camiño inzado de flores polo que non se podía circular porque baixo as flores estaban as espiñas e o seu veleno;
pero nós atreviámonos, pois o veleno era outro camiño de flores.
Tamén soñei que nos mirabamos as caras e só viamos as caras do Amor.
Onte soñei que subía á torre a ver a cidade cómo ardía.
Andaba por alí o home aquel que se parecía a Orestes;
as chamas reflectíanse no seu rostro asustado e eu sentín medo por ti e mais por min.
O sol desaparecera por completo e con el todas as cores do día, os sons, os recendos.
Só permanecía o mar e a praia, e entre un e outro dous corpos nus a buscárense mutuamente, a debuxarse, a abrazarse, a xogaren a ser un coa auga, co vento, coa súa música e coa escuridade e os soños que contén.
Onte soñei que eramos nenos e xogabamos na entrada do Paraíso.
Preto de ti tamén estaba o home aquel que se parecía a Orestes.
Entón Amor viña e escribía escuras palabras sobre ambos os corpos, de un a outro, un esconxuro máxico para que nunca a súa unión naufragase nin fose arrastrada polas correntes nin atacada pola impureza.
E o mar e a terra bendicían a Amor porque tamén o seu matrimonio era protexido del e a felicidade compartida era indicíbel.
E o home aquel, o que se parecía a Orestes...
Entón chegaba ela.
Chegaba.
Gustáballe vela vir ao lonxe, ver como se aproximaba, fermosa, liviá coma unha folla do outono sobre o enlousado do peirao, dirixíndose cara a el por entre a pesadez dos demais viandantes, coches, bancos, semáforos, edificios.
Gustáballe vela entrar, ver como o buscaban os seus ollos por todos os ollos do bar.
Remataba a espera, era a hora do encontro.
¡Deus, como amaba a hora do encontro!
O home que estaba onda a columna pousa a revista.
Vai á fiestra da dereita.
Acende un cigarro e ofrece outro ao que estaba alí.
_Esta espera estame matando.
_Non fales así.
Peor é para o que está dentro.
Faise de novo o silencio.
Unha das mulleres que permanecía de pé vaise sentar solitaria na última cadeira, preto da entrada ao quirófano.
_Necesito fumar.
Estou nervioso.
Necesítoo.
Aquí onda a fiestra non se notará.
_É para hoxe, ten que ser.
_Agardade, parece que vén alguén...
Ao pouco ábrese a porta do quirófano e sae un médico, alto, de bigote fino e lentes redondos.
Fixéronos subir por unha escada estreita ao andar superior e alí accederon a unha especie de corredor circular franqueado por grandes cristais pola parte de dentro.
A través deles víase, no fondo, a sala de operacións.
Os visitantes dispuxéronse comodamente arredor, sentándose nas cadeiras que lles ofrecía o doutor Méndez.
Todos tiñan os ollos fixos no recinto inferior, onde varios médicos e enfermeiros se movían con presteza organizando o material para a seguinte intervención.
_Agora mesmo van traer o seu parente.
Porque é parente seu, ¿non?
A operación anterior demorouse máis do previsto.
Un problema no hemisferio esquerdo.
Tardouse tempo en resolvelo, pero ao final todo resultou ben;
vostedes xa saben que neste hospital contamos coa nómina de médicos máis prestixiosa do Estado, nese senso poden estar moi tranquilos.
Desde que comece a operación do señor Caldas, eu ireilles explicando todos os pormenores, se é do seu agrado, e contestarei as preguntas que me fagan.
Miren, xa traen o paciente.
_Non, non fai falta.
Coñezo esas análises.
Efectivamente, no que respecta ao señor Caldas, coidamos que non hai motivo de preocupación;
trátase dun caso típico de concepción mental benigna, en proceso de implantación, sen derivacións nin acceso de factores tanxenciais, e, polo tanto, ben doada de extirpar.
Con todo, non hai que esquecer que, ás veces, as análises...
Pero miren, miren, xa remataron de tallar a pel.
Os enfermeiros ocúpanse de conter a hemorraxia.
Os ollos dos espectadores traspasaban o cristal para caer en picado sobre a mesa de operacións.
Arredor dela, os operantes bulían ordenadamente.
Ao fondo, os paneis do monitor electromagnométrico indicaban as constantes vitais do paciente.
_Todo marcha normalmente.
Esa é a doutora Veiga.
Ela realizará a parte máis delicada da intervención.
Agora mesmo está a buscar a sutura entre os ósos do cranio afectados, a fin de acceder ao interior.
Ollen, semella que xa deu con ela.
Pero non estean preocupados, a doutora Veiga é unha consumada especialista.
A cirurxiá manexaba con man firme a multivalva espetada no cranio.
Pola súa fronte esvaraban pingas de suor debaixo do potente foco.
Pediu outra multivalva de maior calibre e chantouna a un centímetro da primeira.
Logo asiu a trencheta que lle entregaban maquinalmente e introduciuna entre ambas facendo presión arriba e abaixo.
A cada cirandaxe, as facianas dos mudos observadores estremecían máis e máis.
_A incisión que está a practicar abrirá unha fendedela na caixa cranial por onde terá lugar a extracción.
Despois o buraco fechará por si mesmo e ao cabo duns meses non ficará nin o sinal.
Xa está, fíxense.
Agora só queda penetrar no mesmo cerebro na procura do elemento estraño.
_Si, un problema moi difícil.
Algo sobre logaritmos, coido.
O paciente era un matemático de fama, o profesor Oliveira, ¿coñéceno?
Arrastraba ese problema na mente desde había tempo e non o daba resolto coas fórmulas convencionais.
Acudiu a nós e decidimos tratalo cirurxicamente para sacarllo da cabeza.
Cando chegou aquí estaba a piques de tolear, lémbrome ben.
_Verá, pregúntollo porque un amigo meu, un amigo moi achegado, hai días que se resente tamén dun problema.
Pero é un problema doutro tipo.
_Diríxese aos compañeiros.
_Falo de Anselmo, xa sabedes.
_Este é un problema de adaptación.
El sempre viviu, ¿como lle diría?, ao seu ar, sen preocupacións, ¿comprende?
Agora casou e traballa nunha empresa, e, xa sabe, ten dificultades para...
A doutora Veiga fixo un aceno.
Dous enfermeiros colocáronse a cada lado da padiola, enfocando sobre a cabeza do paciente a boca acampanada dun extractor de gases.
Conectaron o interruptor.
A médica fixo unha última presión co robobisturí e afastouse.
Coa mesma, da cabeza durmida, ante o abraio dos espectadores de arriba e a seria atención dos médicos da sala, comezou a saír unha sorte de fume mesto e escuro, un fume que ía creando formas semellantes a obxectos e seres recoñecíbeis: un teléfono, un coitelo, unha xerra, unha cama, un corpo claramente feminino, flores, papeis.
Unha das mulleres do grupo de observadores, a de máis idade, estremeceu.
Ninguén se decatou.
Seguiron a saír outra vez a cama con corpos enriba e as sabas ou papeis fluctuando, outro coitelo, unha corda, un paxaro, outra muller, zapatos, mans, rostros... formas pouco consistentes que se esvaían e desaparecían.
Os enfermeiros facían o posíbel por atrapar no extractor todo aquel fume, o cal ía parar a unha bolsa de plástico que, situada ao final da instalación, inchaba e inchaba.
Ao pouco, a cabeza deixou de verter.
Só ficaba a ferida aberta.
Os pulsos vitais do paciente continuaban a ser normais.
Os médicos apresuráronse a practicar as primeiras curas para fechar o corte.
Arriba, mentres se retiraban, o doutor Méndez remataba coas súas explicacións.
_É posíbel.
De ser así, a segunda intervención sería máis complexa, posto que nos obrigaría a remexer nas causas profundas da recaída, ¿comprenden?
Algún dilema non resolto, unha necesidade visceral, posibilismos latentes, traumas da infancia, tensións, insatisfaccións, odios larvados...
_E dígame, doutor, a idea que lle extraeron ao meu marido, ¿que clase de idea era?
¿De que se trataba?
Interveu outro dos homes:
Chegaran á sala de espera.
Despedíanse dándolle a man ao doutor.
O doutor aínda os acompañou á porta de saída.
_E esquézase de consultar o fisiopsiquiatra, señora Caldas, fágame caso.
O pasado, pasado.
Pense que o seu marido acaba de superar un perigoso transo, e olle o futuro con optimismo.
Ese é o noso lema.
E para o que queiran, xa saben, doutor Méndez López, do Centro Estatal de Intervención.
Sempre ao seu servicio.
Elegantísimo salón de baile, de ar versallesco.
Exuberancia, esplendor, distinción.
As lámpadas lampexan, as pratas relocen, os mármores escintilan;
os ollares, vagantes entre cortinóns de seda, espellos e vexetacións orientais, cegan.
Serviciais camareiros entran e saen portando delicados manxares, licores selectos, sofisticados caprichos de docería.
A música ascende en volutas desde as cordas dos instrumentos, un Strauss sublime, mesturada co fume dos xarutos e as voces temperadas.
As parellas evolucionan pola pista seguindo o compás, <distinto tipo="outra_lingua">un-deux-trois, un-deux-trois, un-deux-trois...</distinto>
Os vestidos longos das mulleres son círculos que edifican círculos no ar e os conxugan cos círculos máis reducidos que debuxan os rabos dos fracs dos señores.
Outros convidados observan desde posicións estratéxicas, sorrintes ou serenos, e hainos que forman rodas e permanecen envisos en conversas de altura.
Un destes grupos ocupa un recanto preto da porta que dá acceso ao xardín.
Son unhas dez persoas e o seu coloquio parece moi animado.
Catro son homes, tres de avanzada idade, o outro andará polos trinta.
As mulleres, salvo unha, tampouco son novas.
Portan alfaias fastosas ondulando sobre os peitos e fermosos peiteados nas delicadas cabezas;
os seus acenos denotan a esmerada educación que se lles supón.
A muller nova é especialmente atractiva e, quizais por esta razón, atrae claramente o interese de todo o grupo.
É loira, coa melena solta, fixada só por un discreto diadema de perlas, con brincos e colar a xogo.
Loce un cinguido vestido branco, de raso, alongado por atrás e por diante curto, amosando xenerosamente a parte superior dos xeonllos.
Zapatos brancos e medias tamén brancas, de fino punto.
Sobre unha das medias, a da perna dereita, pódese ver un regueiro prateado, viscoso e brillante;
é a pegada dunha lesmia que lle está a subir pola perna arriba.
O home novo percátase, mais non di nada, segue coa atención posta no que se fala;
ata que, aproveitando un intre de descoido xeral, xusto cando o cuarteto de cordas remata o valse e os presentes aplauden, abáixase e sustrae o becho da perna da moza, introducíndoo co mesmo disimulo no peto do seu frac.
Cesan os aplausos, músicos e bailaríns atacan de contado cunha leda polca, tornan as interrompidas conversas;
o home descúlpase para ir saudar un coñecido.
Lonxe do grupo, nun recanto do salón crúzase cun camareiro que porta unha grande fonte de biscoitos variados.
O home deteno.
Colle un biscoito, próbao, e co xesto expresa que lle parece excelente.
Cando o camareiro ía continuar a súa rolda, saca do peto a lesmia, levántaa á altura dos ollos, e mírao con expresión reprobadora.
O camareiro, impertérrito, digno, fai coa cara o aceno de non poder recollela por ter as mans ocupadas;
mais, nunha demostración de boa vontade, abre a boca para que lla coloque alí.
O camareiro entra no salón a repartir os biscoitos variados levando a lesmia na boca.
Os convidados sérvense da bandexa.
Os biscoitos, segundo fan notar, parécenlles excelentes.
Rematadas as existencias, o camareiro retorna á cociña.
O home novo está outra vez co grupo.
Ten pasado o brazo polo van da atractiva muller e, con disimulo, sóballe o cu.
Ela olla para el con cara de picardía.
O león-estrela R. E. levaba todo o día soportando as pisadelas da xente, os rozamentos da xente, o seu cheiro.
O seu cheiro groseiro, agre.
Ían e viñan, ou permanecían quedos, pero eran estridentes e estaban onde non debían e eran moitos e sempre tan xuntos...
Pouco a pouco foron marchando.
O frío empurrábaos como unha man mecánica e implacábel.
Fóronse con eles os seus chíos, os seus ulidos, os seus andares que humillaban a area.
E a praia ficou de novo núa baixo o sol.
E de repente, sobre a profunda relaxación do mar maior, unha Kawasaki Z220 a toda pastilla, rutilante e perfecta, apareceu ao lonxe fendendo coa súa quilla de metacrilato a superficie acuática.
Estrondaba que metía medo.
E, por suposto, delinquía.
_¿Quen se atreveu a substituír o meu vello e apreciado reloxo de harmoniosa campaíña por este noxento chintófano orientaloide?
A resposta, un balbucido inintelixíbel, veu acompañada doutra sorpresa infinitamente máis sorprendente:
na miña cama había unha persoa que non coñecía.
Unha muller, si, mais non a miña.
É dicir, si, era a miña, parecía a miña, diríase que podía ser Elvira, mais, ¿como expresalo?, non era ela, era como a súa nai ou unha irmá máis vella.
Era ela, pero de vella.
Só entraban uns tímidos raios de sol polas fendas da persiana, así que, acendín a luz.
Non serviu de nada;
serviu, si, para que o descubrimento resultase máis evidente, máis arrepiante.
_¿Que pasa?...
¿Que dis?
¿Que hora é?
Iso era o único que se lle ocorría dicir.
Eu non deixaba de fitala.
Elvira, se é que era ela, tiña na cara todas as engurras coas que viña loitando a diario os últimos anos utilizando toneladas de productos estratéxicos nunha guerra sen cuartel.
Tamén no pelo lle agromaran canas a esgalla;
a súa melena, tan morena de sempre, amosaba un aspecto cincento e abandonado.
E aquelas mans...
_¿Pero que pasa?
¿Por que me miras así?
_Elvira, ¿es ti realmente?
_Xosé, ¿que che pasa?
¿Estás malo?
De novo aquela muller.
Corrín ao baño por disimular a angustia que me anegaba o corpo.
Pechei por dentro;
o pecho, a porta, parecían os mesmos de onte, vaia.
Pero o resto, non.
Alguén se entretivera pola noite en mudar o mobiliario todo da casa.
Era incríbel.
Pero non podía tratarse dunha persoa soa, alí tivo que traballar unha brigada completa de obreiros, varias brigadas.
E eu durmindo tan tranquilo, coma se tal cousa.
Elvira...
Tivo que ser ela.
¿E o traballo que levou para ter ese aspecto estraño pola mañá?
Pero ¿por que?
¿A que se debía ese teatro?
E a rúa, todo o que se vía desde a fiestra, era... tiña que ser...
Deus, empezaba a estar moi asustado.
Era para volverse tolo.
Ou estaba a soñar.
Saín correndo do baño.
Elvira estaba a peitearse sentada fronte ao espello da cómoda.
Volveuse, asustada.
Tratei de calmarme, necesitaba calmarme e non ofuscarme, e reflexionar tranquilamente.
Aquilo tiña que ter unha explicación.
_Martes.
_Non;
pregunto qué día de número.
_Vintesete.
_Seguro.
Por certo, mañá tes que levar a nena ao acampamento, acórdate de pedir o día.
O médico, as pastillas, o corazón.
¿Que pasaba co meu corazón?...
E a nena...
Eu non tiña ningunha nena.
¿Quen era esa nena?
¿Quen era eu?
¿Quen demos viña sendo eu?
Quería preguntarlle pola data completa, iso sempre axuda, pero non sabía cómo, a ela todo lle parecía tan natural...
Afortunadamente, o azar guioume ao flamante reloxo de raro deseño que me fixera desembarcar naquela extravagante situación.
Debaixo da hora marcaba a data completa: 27 de xuño de 1991.
Era alucinante.
Por suposto, eu non traballaba nun banco.
Esa era unicamente unha vella aspiración, pero nada máis.
Por agora gañaba a vida como contable de segunda nunha empresa de terceira.
Pero todo iso perdeu importancia desde que petaron á porta do cuarto.
¿Quen podía estar na nosa casa a aquelas horas?
Ante a indiferencia de Elvira, a porta abriuse e entrou unha rapaza, duns catorce ou quince anos, alta, loira, bonita.
_Por se acaso.
Ben, voume, que me espera Xulio.
Acórdate, ¿eh?
Mentres falaba, eu seguía a esforzarme por conciliar minimamente a miña identidade con aquela serie de circunstancias xa incualificábeis.
Ela miroume con simpática cara de resignación.
Faloume maternalmente.
_Onte ceamos na casa, os catro.
_¿Os catro?
_Respirei.
Por fin parecía albiscar un vestixio de sensatez.
_Ah, miña nai.
Comecei a vestirme.
Supuxen que aquela roupa era miña.
_Non, non, teño que saír de contado.
Acabo de lembrar un compromiso urxente.
Saio así como estou.
Xa te chamarei máis tarde.
_Vaia, había tempo que non te despedías cun bico.
Aínda lle mandei outro coa man antes de saír pola porta.
De súpeto, o tren lanzou un longo asubío advertindo da entrada nun túnel.
_Todos os camiños levan a algures.
A súa voz, tan inesperada coma a súa presencia, chegoume débil, mesturada co tróuquele-tróuquele dos vagóns.
_¿Perdón?
¿Dicía algo?
Movía a cabeza cun aceno como de mágoa ou resignación.
Eu desexaba preguntarlle, saber, mais pareceume mellor idea deixalo cos seus pensamentos.
Retomei o libro, disposto a abordar as páxinas dun novo relato, cando volveu falar.
_¿Un libro interesante?
_¿De veras?
Gustábame aquel home.
En dous minutos que levabamos de compaña percibía nel un carácter singularmente exquisito.
Sentín que podería confiarlle os segredos máis ocultos da miña vida se me preguntase por eles.
Claro que tamén podía ser o ambiente da viaxe.
A sensación de non estar nunca en ningún sitio, que nos incita a dispersarnos en todo canto nos rodea.
Coñecía esa especie de estado místico.
_Si, si é interesante...
Entretido, sigo mantendo.
Son historias desas que de seu non valen moito, só se utilizan para demostrar algo.
_¿E que se pretende demostrar cunha historia, segundo vostede?
_Si, si que hai un _díxenlle_, e é curioso, porque case podo asegurar que por causa del estou agora mesmo neste tren en vez de viaxar comodamente en avión, como teño por costume...
É un relato que narra un accidente de aviación.
Lino onte no mesmo aeroporto, co billete no peto, mentres agardaba a saída do meu voo das 20.30 con destino a Compostela.
A estas horas podía estar eu alá, durmindo tan tranquilo no meu apartamento.
Unha aprehensión, desde logo, non me estraña que ría vostede.
Unha superstición.
Xa sabe que os galegos somos moi supersticiosos, ¿non?
O home riu cun riso débil, como insincero, mais suficiente para espertar unha das veciñas de compartimento, a cal abriu os ollos, preguiceira, fitou pola fiestra tratando de saber o punto do percorrido onde nos achabamos, e tornou a durmir sen máis.
_E dígame, señor...
_É dicir _retrucou el, ignorando educadamente tanta pedantería_, que se o home non fai caso ao soño e sobe ao avión, o accidente é seguro.
_Desde logo.
Todo isto é literatura.
Boa ou mala, só literatura.
E dígame.
Nese caso, ¿cal é a función do soño que ten o home?
¿Evitar que realice esa viaxe, ou evitar que o avión sufra a catástrofe?
Dígoo porque neste segundo suposto daría igual quen tivese o soño.
Puido telo calquera outro dos pasaxeiros potenciais.
O desenvolvemento do relato sería o mesmo.
Cumpriríase o obxectivo de que non existise o accidente.
_Boa réplica.
Pero, verá, non deixo de preguntarme se o feito de ter o protagonista esa premonición era importante, non polo avión especialmente, senón por el, só por el mesmo.
Podía ser que, no caso de subir ao avión, non ocorrese tampouco o accidente.
Que o soño tivese o obxectivo de evitar a viaxe do home, mais non por un posíbel accidente.
Que non figuraba na orde do universo, por dicilo así, que el se desprazase ao lugar onde pensaba.
Aínda que sempre podería viaxar noutro medio de transporte, ¿verdade?
Como fixo vostede.
Claro que, como moi ben colixiu, tamén podía ser que o soño non tivese ningún obxectivo.
Despois de todo, un soño non é máis que un soño.
A partir de aí aparecen outras perspectivas.
_Se el subise ao avión sen facer caso ao soño _seguín eu_, seguramente non ocorrería nada.
Está claro que o accidente xa ocorrera.
Non ten sentido que haxa dous accidentes idénticos, o do soño e o real.
_Apuntarei outra posibilidade.
O home viaxa en soños, pero o avión en que viaxa é o da realidade.
El, soñando, vai nese avión real.
Pola lóxica do relato, o accidente debería producirse.
_En calquera dos dous, aínda que lle parecerá unha evasiva.
Se se trata dun relato, o accidente darase no soño.
Se fose un feito real, na realidade.
_Nos dous casos a lóxica deriva cara a un absurdo.
Non se poden mesturar tan alegremente os planos do real e o ficticio.
_¿Parécelle mediocre ese libro?
¿Por que o le?
_Bah, lese a gusto.
Entretén.
É un libro de quiosco, dun autor descoñecido, case anónimo.
Un libro do montón.
O que está claro é que, como lle dixen, en relatos deste tipo, Borges escribiu todo o que había que escribir.
O home sorría polo baixo, como querendo que non se lle notase.
O tren deitou outro longo asubío.
As mulleres mudaron de postura.
_Xa lle dixen.
Son galego...
_Non, sen tópicos.
Eu tamén son galego e non creo en supersticións.
Sen embargo, foi o destino o que me trouxo a este tren.
Contoume que el, ao contrario ca min, non prefería a compaña dos homes, salvo se era inevitábel.
Debeu pensar que me molestaba con aquel arrouto de sinceridade, xa que se desculpou dun xeito esaxerado.
Non me molestaba en absoluto, podía entendelo.
Era cuestión de carácter.
El dicíao só para que me fixese idea da súa afección á lectura.
Era, e debía ser, a súa maneira de vivir as horas e os días.
Pois ben, nunha ocasión, contoume, leu un conto, un conto de ficción inserido nun curioso libro de fasquía realista, da autoría dun escritor salmantino pouco coñecido, de mediados do século pasado, no cal se narraba con pasmosa precisión que un 7 de outubro de 1981, é dicir, xustamente o día en que nos achabamos, nun tren que facía o percorrido nocturno desde Madrid a Santiago, viaxaría un home cuxo destino estaba sendo vivido por outro.
Tratábase dun destino terríbel, pois incluía a súa morte.
O protagonista do relato recibira un aviso que o cominaba a viaxar nese tren.
Dese xeito salvábase dunha morte segura.
Era outro o que morría no seu lugar, aínda que, ao parecer, dun xeito simbólico.
Iso era o fundamental da trama;
o resto, os nomes, os detalles, as concrecións da acción, ou non aparecían ou consistían en conxecturas disparatadas.
Era un relato confuso, divagante entre retóricas decimonónicas e acentos cientifistas;
non era raro que o seu autor non pasase á historia da literatura.
El, o meu interlocutor, lera este relato había ben tempo, e desde entón só agardaba que chegase o día 7 de outubro de 1981 para realizar a viaxe no tren nocturno Madrid-Santiago.
Ese era o motivo polo que se achaba alí.
Eu escoitaba moi atento e o home decatouse.
Consultou o reloxo ao tempo que endereitaba as costas.
Imiteino, degorando tamén a íntima satisfacción de devolver os ósos ao seu sitio.
Continuou.
_Subín a este tren e percorrino de diante a atrás e de atrás a diante varias veces por unha única curiosidade.
Verá, admiroume que no medio dun relato tan extravagante aparecesen referenciados un lugar e unha data, que para o autor serían sen dúbida elixidos ao chou, pero que sen embargo para min eran tan reais, tan precisos e próximos.
Repare, ademais, en que daquela non existía este nin ningún ferrocarril Madrid-Santiago.
O asunto, en fin, resultoume tan suxestivo que me levou a inventar un segundo conto.
_O home debeu adiviñar a lóxica pregunta na miña boca_. ...
Ah, si, claro.
Parece inevitábel que os que gustamos da lectura acabemos creando, e incluso escribindo, as nosas propias fantasías.
¿A vostede non lle pasa?
_¿Escribe vostede?
_¿É unha casualidade?
_Meu querido amigo, permita que cite unha frase que sen dúbida saberá de quen procede:
"A casualidade é o nome que aplicamos á infinita operación incesante de milleiros de causas entretecidas."
¿Lembra?
_Non sei se lle dará tempo, talvez o tren non se deteña demasiado.
Non é unha estación importante _advertiume mentres desdobraba con delicadeza o abrigo.
_É certo.
Será mellor que baixe axiña.
Despedirémonos na plataforma.
El íase e deixábame con todo a medio explicar.
Trasladeille unha sutil protesta.
Suxeriume que probase a completar o relato eu mesmo.
Sería un xogo entretido para o resto do camiño.
O asubío do tren non deu tempo a máis.
Despedímonos cunha forte aperta de mans;
supoño que ambos intuiamos o ilusorio que sería querer prolongar unha amizade enmarcada na fugacidade dunha viaxe.
_Son relacións condenadas ao esquecemento.
El ficou na estación a agardar polo seu tren de volta.
Seguino coa vista desde a escada ata que non foi, e eu para el, máis que un punto que axiña desapareceu.
Entón decateime de que nin sequera lembraba o seu nome.
Volvín ao meu sitio.
As mulleres continuaban viaxe comigo, mais agora achábanse espertas.
Conversaban en voz baixa.
Esperei a readaptarme ao tróuquele-tróuquele e logo abrín o xornal.
A noticia de portada deixoume pampo.
Informábase dun terríbel accidente aéreo, o accidente sufrido polo avión que cubría o traxecto regular Madrid-Santiago das 20.30.
A explosión dun dos motores en pleno voo fíxoo caer en picado.
A catástrofe foi absoluta, non houbo superviventes.
A suor escorregábame pola fronte.
Sentía ganas de berrar, de saltar do asento e berrar.
Tratábase xustamente do meu avión, aquel en que estiven a punto de viaxar.
Aquel en que ía embarcar cando fun advertido pola lectura dun relato que...
O relato.
O libro.
O home.
De súpeto empezaba a entender.
O home aquel era... tiña que ser.
Tomei o libro do asento onde o deixara aberto.
Agora estaba fechado, alguén o collera e o volvera pousar.
Dasilva.
Francisco Dasilva.
¿Era ese o nome que me dixera?
Abrino en busca dunha fotografía do autor, algún detalle, algún sinal.
Non había fotografía, pero estaba seguro.
Só podía ser el...
O xornal estaba fronte a min, con aquel titular en letras grandes, inevitábeis.
O tren recuperara a súa velocidade habitual.
Asubiaba e renxía e metía medo alancando pola chaira coma un lóstrego de ferro.
Eu buscaba acougar nesta furia os pensamentos que bulían na miña cabeza desordenadamente.
E non o conseguía.
Só achaba preguntas, preguntas, preguntas.
_Non se pode comer tan a présa, corazón, se non, non me dá tempo a comer a min...
Como teño que escuncharllas...
_Iso nunca se sabe.
_Cala, non sexas animal.
_Tamén as fun pescar, ¿ou que?
Se non, ¿por onde iades estar hoxe comendo gambas?
_Pero vou todos os días gañar para elas, ¿ou non?
_... E cando cadre.
_Iso.
Que a fame xa vén soa.
_Mamá, bótame.
_Por certo, a ver se sabedes cómo di un árabe cando atopa o marisco duro.
_Esa ten que ser boa.
_¿Como di?
_"Hai que esmaghar ben as ghambas."
_...
_"Xa fun co chimpín."
_Máis, mamá, máis.
_Á nai cáelle a baba cando fala do pequeno.
_Pois boa razón que ten, a min tamén me caería.
¡Pero mira que bonito, muller, que cara de anxiño!
_"Non estraghen as trancas que fan que funghen os trens."
_Ha, ha, ha.
Moi bo, tamén.
Os alemáns falan así talmente...
Moitos anos botei alá traballando, moi mal o pasei, cona que os fixo.
_Oes, non fales así diante do neno.
_Máis, mamá, máis.
_Escoitade, mirou un caranguexiño que había entre as gambas e está a preguntar que é.
_Un caranguexiño, ¿ves?
Así, pequeniño coma ti.
Toma, dámoscho, para que o comas ti.
_¿Non é unha gamba?
_Non.
_¿E por que?
_¿As gambas son malas?
_Porque tamén ten cuncha, parviño.
Mira, é mellor que o chuches, total, non ten nada que comer.
_¡Que bonitiño, que espelido, mira como chucha nel!
_Pois claro, pobre nai, andará desesperada polo mar adiante chamando:
¡Caranguexiñoooo!
¡Caranguexiñoooo!
¿Onde estás, caranguexiñooooo?
_E nós estámolo a comer.
E eles non o saben.
_Claro;
comémolo porque era traveso.
Ti non vas ser traveso, ¿non si?
Vilabranca (Correspondente).
Os sucesos tiveron lugar na tarde de onte, mércores, ás 18 horas en punto, cando unha veciña do edificio Saudade, na popular rúa dos Galos, oíu un ruído semellante a un disparo que proviña dun cuarto contiguo ao seu apartamento.
Avisados os servicios da orde, presentouse inmediatamente no lugar unha patrulla de policía e, posteriormente, un destacamento de bombeiros, dado que a porta de entrada ao lugar dos feitos permanecía fechada.
Unha vez conseguido o preceptivo mandamento xudicial, forzouse a porta e procedeuse ao rexistro da vivenda, atopándose nun dos cuartos o corpo sen vida dun home, que resultou ser o redactor deste xornal, Ricardo Muíños Tilve.
Ao seu lado foi recollida unha pistola Star-9, con toda probabilidade a arma do crime, e mais un casco de bala.
O cadáver presentaba o parietal dereito e a bóveda do cranio desfeitos, deducíndose que o disparo foi realizado desde moi curta distancia e que a morte sobreveu instantaneamente, aínda que isto deberá ser certificado polo médico forense.
Posteriormente, examinado o cadáver polos inspectores, nun dos petos da súa chaqueta foi atopada a documentación e un sobre dirixido ao director deste xornal.
As posíbeis dúbidas respecto de se se trataba dun suicidio ou dun crime quedaron dilucidadas coa lectura desa nota, na cal Ricardo Muíños deixaba entrever a súa determinación de quitarse a vida, e confesaba ademais os motivos que o levaron a tan tráxico extremo: a desesperación pola reiterada e abafante falta de noticias que enviar á redacción do xornal, o aburrimento de ter que encher cada día os espacios correspondentes con efemérides sociais de nulo interese, e a clamorosa chamada do seu orgullo profesional, que lle esixía romper con esa insulsa monotonía.
Coa súa morte violenta podería, polo menos unha vez, proporcionar á redacción do diario unha información con certo aliciente, ou iso esperaba, para os lectores, aos que se debía na vida e na morte.
Acaban de ler vostedes na súa integridade a nota atopada no peto da chaqueta do noso compañeiro Ricardo Muíños Tilve, o cal se suicidou, como figura na nota escrita pola súa propia man, o día de onte, preocupado pola carencia de temas informativos que desen contido ao seu celo profesional.
Sirva de exemplo a cantos traballamos no mesmo oficio, se non unha decisión tan extrema, polo menos o carácter da súa intención.
Así se despedía do mundo o noso compañeiro Ricardo Muíños Tilve, quen en intres de confusión causada pola falta de traballo informativo decidiu converter a súa morte en noticia e escribir el mesmo a completa información do caso.
Nós, ao publicármola nestas páxinas que foron as súas, cumprimos coa súa última vontade.
Ata aquí a nota atopada na chaqueta do cadáver do noso compañeiro e amigo Ricardo Muíños Tilve...
Enviso en pensamentos de transcendente incerteza, mentres camiñaba con pasos desmaiados sobre o tranquilo areal, o frade do mouro saión ficou pasmado ao decatarse subitamente de que, a pesar de levar case unha hora andando, a penas chegara á metade do que lle parecera unha pequena praia.
A esta sorpresa seguiulle outra aínda máis sorprendente:
o con, liso e redondo, onde estivera sentado pouco antes, aparecía agora recuberto dunha pel de carriza, e as súas arestas erosionadas como por mil anos de intemperie.
Cando volveu mirar á fronte, o que era pura sorpresa converteuse nunha mestura de admiración e dúbida, pois a outra banda da praia, cuxos lindeiros percibía antes nidiamente, comezaba a transformarse nunha estraña distancia bretemosa e cha, como de terras aínda non nacidas.
Entón creu comprender a verdade terríbel.
Tratou de superala enfrontándose a ela desde diferentes explicacións:
a primeira, inmediata, que aquilo non era posíbel;
a segunda, máis lenta, que se extraviara no tempo ou que este se extraviara nel e se afastaban un do outro a unha velocidade vertixinosa;
a terceira, desbotada axiña, que toleara;
a cuarta, máis conciliadora, que soñaba.
Ao final optou por integrar a segunda e a cuarta, a fin de que a poesía daquela non rebordase fóra do sentido común destoutra.
Seguiu camiñando, tratando de centrarse noutros asuntos e despreocuparse.
Mais foi inútil:
unha nova e inevitábel ollada atrás fíxolle ver que o con e todas as demais rochas da beiramar desapareceran nunha morea de po informe que era varrido a cada segundo por un vento de séculos;
o que xurdía por diante era outra idéntica inmensidade de area elemental.
A visión da desconcertante paisaxe en que se convertera a antes pequena e tranquila praia familiar suxeriulle unha quinta hipótese, non menos audaz cás anteriores, que no seu delirio non podía xa frear:
coidaba que, en realidade, nada mudara arredor, e que unicamente fora el o que cambiara;
que, por algún estraño prodixio, o seu corpo se reducira de tamaño mentres camiñaba, quedando tan inverosimilmente pequeno que un espacio normal lle parecía enorme e os horizontes que antes delimitaban a paisaxe pasaban a ser confundidos con outros.
Mais este elaborado suposto, aínda que explicaba por qué a penas cambiaba de sitio a pesar de que camiñaba sen parar, colisionaba, porén, coa evidencia de que a area que tripaban os seus pés non aumentaba de tamaño inversamente á diminución do propio.
Argüíu que se a area encollía canda el, non tiña por que parecer máis grande.
Pero deste enunciado derivábase que toda a paisaxe, o lugar, o mundo enteiro, se reducían de tamaño xunto co home, reflexión que invalidaba de plano a anterior e da que resultaría, ademais dun posíbel pecado de soberbia, que non se percibiría o cambio de estado nin ningunha outra cousa extraordinaria, contrariamente ao que estaba ocorrendo.
Polo demais, as cousas seguían o seu propio curso, á marxe del e de toda lóxica.
Chegábanlle sons de ignorada procedencia que ían tragando o son do mar e o mar ao mesmo tempo, e o vento comezaba a ser unha suma de areíñas ingrávidas, ondas que fuxían, chíos serpeantes, luces que se acendían e se apagaban.
O frade apuraba o paso canto podía buscando arredarse daquel acontecer de pesadelo.
Ás veces corría con desesperación e detíñase esgotado, logo volvía correr e tamén era inútil a carreira, porque todo o mundo de que dispuña remataba baixo os seus pés, xusto onde comezaba.
A fatalidade de non estar en ningures impedía que houbese onde ir;
el atopábase alí, no medio dun soño areoso onde o tempo non transcorría.
¿Podería ser?
Sen embargo, o home alentaba;
o seu corpo movíase, obedecíao, e parecía a salvo da loucura circundante, cousa que non ocorre nos soños.
Aquel exceso de cordura, colixiu o fraduco, podía resultarlle fatal.
Decidiu parar de buscar explicacións e de rebelarse.
Deixou de correr, deixou de pensar, deixou de espreitar o horizonte inexistente.
Deitouse na area, rendido, e fechou os ollos á visión querendo durmir.
Mais foi inútil, pois tamén a area se tornaba irreal baixo o seu corpo, que se afundía paseniño contra abaixo ou contra arriba ou contra ningures.
O po espallado naquel baleiro luminoso afastábase del en todas as direccións coma unha constelación de soles diminutos.
De socate, pareceulle ver ao lonxe un algo corpóreo, un ser visíbel cunha forma que parecía non mudar nin moverse; algo certeiro, unha realidade acaso.
Con grandes esforzos, intentou achegarse, arrastrándose ou deixándose caer;
cando estivo preto pareceulle que era un home, un home vestido cunha sotana moura, sentado sobre unha rocha e talvez tan extraviado coma el naquel recanto inconcibíbel.
Tiña a cabeza apoiada nas mans e os cóbados nas coxas;
parecía durmir.
Ao frade pasoulle pola cabeza que ben podía ser el mesmo, e que incluso era case seguro que fose el mesmo;
ben mirado, o único sensato naquela circunstancia era que se tratase del mesmo.
Pensou en espertalo, chamándoo polo seu propio nome, mais non foi capaz:
da súa boca non saía ningunha voz.
Quixo tocalo coas mans, pero nas súas mans non había tacto;
só atopou o baleiro.
A desesperación foi en aumento ao constatar que de ningún xeito podería espertalo e ceibarse daquel pesadelo sen sentido.
Arredouse do lugar ata perder de vista aquela visión doutro mundo.
O cansanzo fíxoo caer.
Permaneceu algún tempo medio deitado;
supuxo que o tempo transcorría.
Supuxo que o tempo non era unha suposición e que el tampouco.
Que estaba alí naquel momento e que todo tiña un sentido que a el se lle escapaba.
Mentres pensaba que pensaba, colleu unha presada daquel po primordial, irreal coma el;
tívoo nas mans, deixouno escorregar e volveuno coller e xogou con el, moldeándoo.
Entretido neste labor, a súa cabeza parou de cavilar e as preocupacións deixaron de selo.
Humedeceu o po con cuspe, non lle importou se real ou imaxinario, e foi dándolle a forma dun pequeno paxaro.
Cando estivo feito, chimpouno contra arriba como para botalo a voar.
A presada de area desfíxose en mil anacos que foron caendo e solagándoo de marabillosas sensacións corporais nunca sentidas.
O frade quedou asombrado daquela chuvia e non se arrepentiu de ter chegado tan lonxe.
Nestas andaba, cando un novo imprevisto veu abrir novas expectativas á súa situación.
Foi un ruído semellante a un bater de ás, que lle fixo erguer a confusa cabeza para atoparse cun estraño ser voador, unha cousa con plumas semellante a un pardal e que mesmo podía ser un pardal.
Viuno vir cara a el e revoar piando ao seu redor, afastarse un pouco, e despois vir pousar sobre o seu ombro coma se tal cousa.
Era un pardal.
Pensaría que o home era unha estatua, só unha esfinxe de pedra que se desfacía no tempo.
O frade sentiu que o frío ar do serán lle calara os ósos e estremeceu lixeiramente.
Despois do voexo do paxaro só se oía o mar a lamber a praia.
O ceo puxérase vermello, talvez de ira por un pensamento van, e a rocha empapárase de humidade.
O home levantou a man para acariñar a plumaxe suave do pardal, pero este asustouse e saíu voando outra vez e o seu rechouchío volveu confundirse co rumor do mar incesante.
Entón o frade baixou do con e marchou, canso e sosegado, camiñando paseniñamente pola praia.
O típico saloon do salvaxe Oeste americano, coas súas mesas, cadeiras, o mostrador, a porta batente, todo en madeira de faia e rexo carballo, escaleiras interiores con varanda, lámpadas de cristal fino, o inmenso espello tras as botellerías, piano e pianista tocando ledas cancións para que as coristas exhiban coxas, ligas e encaixes e os siareiros se animen a engulipar bourbon dinamiteiro en cantidades excesivas enterrando no licor o exiguo xornal de toda unha semana de furar no bandullo do monte;
as conversas canean as mesas, baten contra o mostrador e tornan ao ar exterior pola porta batente;
os xogadores apostan sen dó, berros lobeiros animan as gorxas a xuramentar, imprudentes tratos son pechados ás cegas, confidencias debuxan pasmos nos rostros e as apostas seguen subindo;
os tafures esfórzanse por manter a serenidade ao tempo que multiplican as trampas, pero non sempre o conseguen;
os ánimos quecen á calor da prata amoreada nas mesas, están a punto de ferver, ferven e rebordan:
salta unha acusación e a esta séguelle un silencio xeneralizado;
un home que se ergue lentamente, a man no cinto, unha mirada que petrifica as moscas;
este repite a acusación de tramposo, aquel avísao de que o último que lle amentou a metade do que este, xace no deserto de Nevada con tres metros de terra enriba;
este esixe que lle reintegre o diñeiro e insiste no de caloteiro e ademais covarde e saco de graxa, aquel que llo repita, este repítello, aquel vai sacar o revólver pero este é máis rápido, desenfunda, dispara e tíralle a pistola da man, outro disparo e vóalle o cinto, outro, e o chapeu, e, cando vai ser o definitivo, unha cadeira que cae do ceo e se desfai contra a súa cabeza calva.
O persoal anímase e a pelexa propágase:
velaí temos montada a típica liorta dos filmes do vello western;
cada un toma partido por si mesmo e simplemente golpea o que ten máis preto;
as coristas retíranse en coreográfica desbandada;
saltan mesas, voan cadeiras e botellas, o espello estala en cachizas, o pianista refúxiase baixo o piano, onde atopa unha botella de tequila de marca;
tíralle a rolla cos dentes e bebe a morro.
Ensumidos no seu conflicto privado, este e aquel andan agora ás pancadas, trompadas, sopapos, patadas, botellazos, fungueirazos, caídas e cuadas;
xa percorreron todo o bar arredor e achéganse á porta batente.
Parece que aquel ten dominado a este, unha serie de golpes baixos deixárono sen folgos;
pero este recupérase, esquiva unha acometida letal ao fígado e, coa mesma, chántalle no queixo un revés que o deixa dereito e unha dereita que o tumba;
este espera a que aquel se incorpore, toma fondo alento e coas dúas mans xuntas dálle unha pancada tan rotunda que o chimpa polo ar contra a porta batente e faino saír disparado a través dela.
A porta batente fica bate que bate uns intres.
Este, suorento pero reanimado xa de todo, vai fóra para continuar a pelexa ao sol, pero atópase con que aquel xa non está.
Non está.
Desapareceu.
Esvaeuse.
Disipouse no ar.
Por completo.
Isto ocorreu alá polo 1884.
O vaqueiro en cuestión, aquel, foi buscado durante días, meses, anos.
Mais non se volveu saber del.
Ido.
Desaparecido en combate.
Nunca máis.
_É a mestra nova _dixo Hilario, cun ollo posto no televisor, sen que ninguén llo preguntase_.
A que lles dá aos de catro anos.
Chámase Bibiana.
_Con be ou con uve? _preguntén absurdamente.
Pero de socato non había nada máis importante que aquel nome e precisaba sabelo con exactitude.
_Quen fose mestre para vivir sen traballar! _dixo Delmiro, que debía saber do que falaba, pois ningún de nós o lembraba traballando máis de dous meses seguidos_.
E con tres meses de vacacións.
_Tampouco lles pagan moito, ho _recoñeceu Hilario.
_Chámome Bibiana.
_Con uve, Viviana con uve.
Son mestra de infantil.
Puiden dicirlle que xa sabía esas cousas, pero equivalía a confesar que falaramos dela ás súas costas.
Encabuxenme comigo mesmo por facelo tan mal.
Como vas interesar á rapaza con esa ladaíña dos teus problemas?
Pero estaba embalado, era incapaz de parar.
_Tamén eu _asentiu_.
Por iso escollín unha casa desde a que vexo Mar de Fóra...
_Como sabes...?
Encollín os ombreiros.
_Nos sitios pequenos todo son rexoubas.
Sábese todo, nos sitios pequenos.
Durmín aquela noite na de Viviana e á mañá seguinte sabíao todo Fisterra.
Pero nada me importaba o que dixesen, se podía mergullar nela, deixarme arrastrar na marea dos seus ollos escuros, ser mordido polos seus dentiños máis perigosos que as cunchas do linguirón.
_Por que tes os dedos cortados?
_É o linguirón, rapaza.
Non penses que é coller mazás.
Ti bótaslle a man e el deféndese, lisca para o fondo a toda velocidade e a cuncha esvara polos teus dedos como o gume dun coitelo.
Apañar linguiróns é como coller os coitelos pola folla, algunha vez haste cortar sen remedio.
A area barrunta o temporal.
Cando sente vendaval andas pola praia e está brando, afúndense os pés.
Se a area está moi branda esquécete de saír ao mar.
Cando sopra nordés está dura coma unha pedra.
Por que ocorre iso, non o sen.
A xente de terra nin sequera o nota, non se decatan de que a area cambia dun día para outro, dunha praia a outra.
Todas as areas son distintas.
Se me vendases os ollos e me puxeses enriba dunha praia cos pés descalzos eu podería dicirche se é Rostro, Carnota, Mar de Fóra, Lagosteira, Talón, Estorde, Traba de Laxe, Arnela.
A area de Estorde esvara como seda e a de Lagosteira é máis fina que a fariña de amasar pan.
Se me vendases os ollos e me abrises a boca coa túa, tamén podería dicir que es ti, porque a túa lingua é distinta a todas as demais.
A area é a lingua do mar, advírtenos aínda que ás veces non entendamos o que berra ou non lle fagamos caso.
Mais para coñecela tes que camiñala moitos días, até algunha noite, agardar polo temporal con ela, ás veces chorar con ela.
O 13 de novembro veu o temporal e non sería que a area non o advertiu.
Branda como algodón, deixando afundir os pés, case arrastrándoos.
Berrándonos que a resaca ou algo máis forte turraba polo barco desde o fondo.
E eu despreocupado, facendo o amor con Viviana, afundíndome nela até esquecer o demais.
Sen pensar no mar:
acabara outubro, non volvería ao linguirón até febreiro, a auga está demasiado fría, nin sequera chega co traxe de ra.
O barco víase desde Suarriba, a menos de catro quilómetros da escola de Viviana.
Eu non puiden durmir esa noite e algúns dos alumnos de Viviana tampouco.
Falaban do barco e da marea negra como se tivesen corenta anos, non catro ou cinco, recitaban os nomes malditos Polycommander, Urquiola, Andros Patria, Mar Egeo, como se lembrasen as outras mareas negras, a última hai dez anos, cando ningún deles nacera, a primeira hai máis de trinta, cando nin sequera naceran moitos dos seus pais.
Quizais sexa unha pegada que levan os nenos de Fisterra desde que nacen, como a que fai fuxir os paxariños do miñato ao que nunca viron.
Os cativos traen o temor á marea negra na masa do sangue.
Cando chega, saben que é esa a sombra que anticipaban nos seus pesadelos, a que ameaza con levalos da outra banda da noite.
A que non se disolve coa luz do día.
Aínda non naufragara de todo, e xa deitara tres mil toneladas.
Que poden facer os grans de area contra tres mil toneladas de fuel?, que poden facer os nenos de catro anos?
Talvez eles poidan volver á praia.
Quizais dentro de dez anos, de vinte, se é que non naufraga outro petroleiro, as praias volvan falar coa súa voz de sempre.
Eu non confío en volver.
Serén vello.
Non recoñecerén as mensaxes da area.
Deixén de ir buscar a Viviana.
Non precisaba que a area me advertise do que viña.
Trinta euros ao día para os mariñeiros, só para os legais.
Que ía facer?, pedirlle a Viviana que me mantivese?
Nin sequera me quedaba o recurso de meu pai noutro tempo, ir as noites de lúa chea apañar linguiróns cun fouciño.
Picando a area co fouciño, parando o linguirón para que non escape cara abaixo.
Escapa linguirón!
Ti es a nosa esperanza.
Despois do 30 de novembro, cando entrou o fuel en Fisterra, baixén a Lagosteira e camiñén o areal todo desde San Roque até a Punta do Alba.
Cos pés nus funlle pedindo ao linguirón que escapase para o fondo.
Podes facelo, a area é moi branda, máis agora con este temporal que non dá refixeira.
Fuxe, linguirón, antes que chegue o fuel e obture os teus sifóns co seu sudre viscoso, antes de que non poidas respirar, e empeces a espumar como lle ocorreu ao Marquiños unha vez que ía ás peneiras e caeulle unha pedra de máis de cen quilos enriba do saqueto, deixándoo prendido no fondo.
Non cho pediría se esta fose a praia de Carnota, de area tan dura como pedra.
Quen sabe se o linguirón de Carnota conseguirá furar nela, permanecer agochadiño no fondo até que termine o horror.
_Moi bonito, Lidia _dixéralle Viviana_.
E isto que é?
_Meu pai.
Co chapapote non ten traballo e está todo o día deitado no sofá da sala, quieto coma un morto.
Esta son eu chorando, sabes?
_Tristes estamos todos.
Pero non nos deitamos a facer o morto.
Talvez algúns si.
Hai mañás nas que eu non me levantaría.
Faría o morto todo o día, sen comer, sen pensar, todo o máis cunha botella ao alcance da man.
O sábado baixén a Rostro cando os voluntarios chegaban para empezar a carretar fuel.
Oín o que dicían, a praia estaba outra vez cuberta dunha capa de chapapote, idéntica á que retiraran o día anterior.
Baixén a Rostro, mais non puiden ver nada porque me cegaban as bagullas.
Tampouco podía saber o que anunciaba a area, agochada baixo o vómito negro que concentra a cobiza dos homes.
Aquel negrume era demasiado grande para min.
Nunca conseguiremos tiralo da area.
E se isto non ten remedio, mellor facer o morto, non levantarse máis.
Pode que, pasando o inverno, despois dos temporais, Rostro e as outras praias queden areadas, cun metro ou máis de area por riba do chapapote.
Pero cando acabe o verán e estean desareadas quedará de novo ao descuberto.
Quen puidese ser unha rocha da praia, para ficar deitado até que a area te cubra.
Cando eramos nenos meu irmán e mais eu xogabamos a enterrarnos na area deixando fóra só a cara.
Quen puidese ficar areado durante un tempo, até pasar todo isto, a area volver recuperar o seu ritmo, a súa voz.
Se o linguirón non morre, se logra baixar tanto que o chapapote non o alcance, medrará e volverá a ser groso, como os que se collían hai anos, cando eu era neno e o Lubión o único submarinista que ía ao linguirón en Fisterra.
Daquela collían dez linguiróns e facían un quilo.
Unha baixada, un quilo.
Agora é imposíbel chegar a un quilo con menos de corenta ou cincuenta.
Disque no Ézaro, antes, collían linguiróns de trescentos gramos.
Non se pode imaxinar, tres bichos, un quilo.
Se cadra é unha andrómena que botou a rolar un mariñeiro fachendeando cos doutra vila.
O noso é o máis grande, o linguirón e todo o demais.
O Lubión era delgado e longo, coma o peixe, por iso o chamaban así.
Ilegal, tamén.
Todos os que ían a mergullo eran ilegais, só se podía coller linguirón na praia.
Cousas dos que fan as normas, que moitas veces non viron unha praia nin de lonxe.
Prohibiron o traxe de mergullador, dicían que así era moi fácil, que iamos acabar con eles.
O que conseguiron é converter a todos en furtivos.
Agora acabará pasando o mesmo, coas normas de Europa e as revisións.
Que para baixar cómpre pasar as probas de esforzo, ser submarinista profesional.
Será en Europa, que baixan un ou dous a pulmón e hai tres nunha lancha mirando para eles, por se teñen problemas.
Traballan dous e cobran os cinco, pero aquí temos que traballar os cinco, se non non comemos.
Aquí, se hai problemas, se está a auga escura por culpa do plancto, tes que coidarte ti mesmo.
Andar con tento cando a auga está toldada, non vaias quedar enganchado nas redes que largan para ir ás sollas, como lle pasou a un de Xaviña.
Tes menos dun minuto para desengancharte, antes de empezar a espumar.
Estaba na casa, mirando na televisión como o chapapote pasaba por riba do peirao de Muxía, sen poder pensar en nada máis nin facer outra cousa, e chamaron á porta.
Fun mirar por detrás da cortina e era Viviana, sen paraugas coma sempre, mollándose baixo a chuvia.
Non respondín, e ela proseguiu:
_A nena que pintou a seu pai, lembras?
Todos estamos tristes, pero non nos deitamos a facer o morto.
_Serás linguirón!
_Non me fales do linguirón.
Non quero oír falar do linguirón, nin da praia nin dos peixes.
Vou marchar para o interior, a Valladolid, a Zaragoza.
A algún lugar onde non saiban nin o que é o mar.
_Vaias onde vaias, hanche preguntar polo mar, por Fisterra e polo chapapote.
Máis tarde, moito máis tarde, dixo, contestándome a algo que eu xa non lembraba.
_Ti cres que serve de algo?
_E isto? _dixo ela sinalando cun aceno a cama, as sabas revoltas, os nosos corpos nus_, serve de algo?
_Muller...
_Limpar é o mesmo.
Un acto de amor.
Ou de rabia.
Estou de novo en Rostro, con máscara e unha funda coma un traxe de mergullador branco.
Fóra da auga son tan inhábil coma un peixe, e pasa un tempo antes de aprender a encher o caldeiro da forma máis eficiente, carretalo sen deitar o seu contido, moverme sen manchar aos que están arredor.
Viviana finalmente non puido vir, a escola está aberta, a pesar de ser sábado, para que os pais que van limpar poidan deixar os cativos.
De novo en Rostro e parece que a area, desde debaixo do chapapote quere dicirme algo.
Antes de empezar a limpar chuspinlle á máscara para que non se embace, como facemos os submarinistas.
Porque aquí somos todos submarinistas loitando por coller aire, por saír desta masa negra que nos afoga.
Mergulladores que entran no máis fondo do país, nun acto de amor ou de rabia, e tiran fóra cousas que nin nós mesmos sabiamos que se gardaban alí.
E se mañá chega outra onda de chapapote e cobre Rostro, quitarémola de novo.
Até descubrir a area e poder camiñar nela cos pés descalzos.
E será a area a que dará noticias de ventos novos.
_Sexo _dixo ela_.
El tiña medo do sexo.
_Quen?
O príncipe?
_Non che parece unha grosería?
El estaba pensando que o azul das profundidades do mar era, precisamente, o dos ollos da muller.
_Si que o sei _e suspirou_.
O que non entendo é iso de "porén non tiña pés".
A que vén o "porén"?
As sereas teñen unha cola fermosísima.
_Porque ela quería ter pernas, non?
Deulle a súa lingua á feiticeira a cambio das dúas pernas... a pesar de que cada paso era como camiñar sobre coitelos afiados.
Ela riu, unha risa baixa e musical, como se soubese algo descoñecido para os demais.
_Quen pode crer esas andrómenas?
Ti pensas que unha muller que sabe cantar vai trocar a súa voz por dúas pernas?
Deixar de vivir trescentos anos?
Que eu quedaría sen voz por ter dous pés?
_Xa che dixen que non había príncipe en Copenhaguen neses anos.
E a serea non necesitaba ter a cola partida para facer o amor co príncipe...
_Hans, despois da primeira vez, asustouse ao ver tanto sangue tinxindo a auga.
Por iso escribiu aquilo da lingua cortada e os coitelos... pero o único que rachou... xa sabes o que racha a primeira vez.
El alongou a man, e púxoa sobre a dela, que queimaba como queima o xeo.
_Non haberá un sitio sen tanto ruído onde poidamos falar?
_O meu cuarto _dixo ela_.
Pero terás que levarme nos brazos.
Eu non podo camiñar.
_Temos que levar o camisón? _preguntaba Carlota, a pequena.
_Filla, pareces parva!
_Roberto exercendo de sabichón_.
Como vas espirte e poñer o camisón no medio de tanta xente?
_Vou coller a Fera _dixo Carlota.
_O que tes que facer é aquelarte ti _apremaba Manoli, a máis vella_.
A Fera lévoa eu.
Malia a pauliña de mamá, Manoli saíu do piso cun colchón enrolado baixo o brazo dereito e A Fera ao final dunha correa enganchada na man esquerda.
A Fera era o noso can, de raza indeterminada, froito dunha aventura que tivera nunha das súas escapadas Salomé, a cadela de tío Xaquín, con algún can descoñecido.
Non era un mastín, como o dos avós, nin un setter como o da señora Brígida, a veciña do segundo, senón un can de palleiro que, segundo meu pai, eran os máis listos do mundo.
Sen dúbida A Fera era moi listo, sabía antes que ninguén que papá estaba a piques de entrar na casa, anticipaba os paseos á rúa dando chimpos polo corredor e unha vez, antes de que empezase a guerra, cando iamos á casa dos avós no verán, meteuse dentro dunha maleta, non fósemos esquecelo.
O nome puxérallo Manoli o día que nos trouxeron o canciño á casa metido nun cesto, tan pequeno que case collía na man, mais ladrando a pleno pulmón.
_Manoli...
_Que pasa?
Deuche outro couce Roberto?
_Cala a boca, Adelina!
Cala e durme.
Que queres, poñerlle medo a Carlota?
_Se cho estou preguntando baixiño ao oído.
É que... un día que collemos o Metro vin unha rata paseando entre dúas vías.
_Vas calar dunha vez?
Mamá tiña a Carlota apertada e entre as dúas o seu bolso, cos poucos cartos que había na casa e os brincos de ouro da súa avoa.
Non quixo deixar esas cousas na casa, por se caía unha bomba, mais tamén estaba preocupada porque llas roubasen mentres durmía.
Por se non abondase coa de fóra, agora tiñamos na casa a nosa propia guerra contra os piollos.
Primeiro mamá peiteouna cun peite de moitas pugas, intentando quitar piollos e lendias, os ovos.
Despois, a pesar de que Carlota protestaba, untoulle a cabeza toda con aceite.
Houbo que ferver a roupa da nena e as da cama, porque ao volver do Metro nos deitaramos durante unhas horas.
Menos mal que Manoli os viu decontado e no lles deu tempo a infestarnos aos demais.
_Se me ten que caer unha bomba, que sexa na miña casa.
Estou vella e non son ningún caracol para andar subindo e baixando escaleiras co colchón ao lombo.
Ademais, segundo mamá, A Fera gardaría a casa.
Porque oiramos contar de xente que ao volver do Metro ou dos refuxios dos sotos encontraran a casa desvalixada, sobre todo de comida, bolsas de patacas, talladas de touciño ou botellas de aceite.
_Eu compréndoo _dicía mamá_.
Non os culpo porque habendo fame a xente fai o que sexa para dar de comer aos fillos.
Papá, porén, tomaba a broma as teimas da Fera.
Para el que puidese uliscar os avións era proba de que entre os seus antepasados había algún can de caza.
_Cando acabe a guerra iremos á aldea e levareino a cazar coellos.
Soño todas as noites cunha paella de coello.
Iso ocorría durante o primeiro ano da guerra, cando en Madrid aínda se podía conseguir comida e nas casas gardábanse bolsas de patacas e algunha tallada de touciño.
A partir de maio ou xuño de 1937 nós, como a meirande parte dos madrileños, tiñamos que dedicar gran parte do día a intentar mercar algo de comer, non sempre con éxito.
Foi entón cando aprendemos o que significa a palabra fame, que até ese momento usaramos descoidadamente.
En febreiro Manoli empezara a traballar como celadora na maternidade de Santa Cristina, na rúa O'Donnell.
Correspondíanos a Roberto e mais a min permanecer durante horas facendo cola para conseguir un chusco de pan que sabía a cartón, ou medio quilo de lentellas, que despois cumpría limpar con xeito, escolléndoas case unha a unha, para quitarlles os gurgullos.
Antes da guerra as lentellas sempre levaban un pouco de chourizo e touciño.
Ambas as dúas cousas desapareceran case por completo da nosa mesa.
A codia do touciño era unha das lambetadas preferidas pola Fera, nos tempos en que nós comiamos só a parte branda.
Agora, se a nai obtiña unha talladiña de touciño, o que adoitaba deberse ao troco por algún obxecto da casa máis que á compra, primeiro fervíao na sopa, logo repartíao para saborealo cun anaco de pan, e finalmente fritía a codia en anaquiños.
A Fera tiña que conformarse cun pouco de arroz fervido e un óso, nas escasas ocasións en que lograbamos que o carniceiro nos vendese un.
Mamá botoume unha ollada fulminante e calei.
Non lle gustaba que falásemos diante de Carlota da falta de leite, porque a meirande parte do que entraba na casa bebíao ela, a pequena.
A min a escaseza do leite non me importaba porque sempre o odiara, sobre todo cando había callóns de tona na cunca.
Prefería almorzar chicoria como faciamos agora os máis vellos.
Iso a pesar de que case nunca había azucre e tiñamos que tomala soa ou cunha culleradiña de mel, máis barato.
_Quen o vai cazar?
Se xa era difícil encontrar patacas ou leite, e había meses que cociñabamos con sebo por non haber aceite, non digamos ovos ou carne.
Os ovos convertéranse nun artigo de luxo, tan preciosos como se a xema fose de ouro puro.
Unha noite papá trouxo tres que lle cambiara a alguén da imprenta por unha lámpada.
Estirándoos cunha pouca auga, mamá preparou unha tortilla de patacas.
Había meses que non comiamos unha.
A carne de vaca era outro artigo inexistente, mais algunhas veces mamá conseguía un vale para unha carnizaría de Ventas e volvía cun anaco de carne que guisaba con moito arroz.
Eses días que había carne convidaba a comer á señora Brígida, que estaba cada vez máis ensumida, como un paxariño.
Aínda que miña nai nunca nos dixo de onde viña esa carne, oínlle comentar a Manoli que era de cabalo ou de mulo, o que explicaba o seu sabor máis doce.
Eu trataba de lembrar a que sabía a carne de vaca, porén non o conseguía por máis que o intentaba.
Mamá deixoume coidando a Carlota e marchou á rúa con Roberto, a procurar a meu pai.
Malia intentar non angustiarme, que papá levase un día desaparecido non agoiraba nada bo.
Talvez lle alcanzase un bombardeo e nese momento estivese morto ou ferido.
Ou podería ser que algún grupo de fascistas, a quinta columna que actuaba ás agochadas en Madrid, o seguira desde o seu traballo, onde se imprimía El Sol, e lle pegase un tiro nunha rúa deserta.
Esas cousas ocorrían.
Mais debía poñer boa cara e intentar xogar con Carlota.
_Brancaneves!
_Manoli!
Vés soa?
Entre Manoli e mais eu cociñamos unha sopa de cebola, démoslle un prato a Carlota e metémola na cama.
Mamá e Roberto chegaron moito máis tarde.
A expresión das súas caras facía innecesarias as preguntas.
A mediodía, estabamos na cociña poñendo a mesa cando chamaron á porta.
O medo atenazounos, sería a confirmación da morte de papá?
Mirámonos, indecisos, e á fin Manoli dirixiuse a abrir.
Oímola berrar e precipitámonos todos á entrada.
Mentres comía, e nós non cansabamos de contemplalo, contounos onde pasara os dous últimos días.
_De onde tiraches o coello?
_É un segredo _dixo mamá, e Roberto desviou a vista.
Non volveramos comer paella nin coello desde antes da guerra.
A carne estaba partida en anaquiños moi pequenos, para que dese máis de si.
Pareceunos a comida máis saborosa do mundo e todos gabamos á cociñeira.
_Non teño nin idea _dixo miña nai_.
Desde que fai a súa vida ás veces queda por aí varios días cazando ratos.
Non lembro ben o que pasou nas horas seguintes.
Creo que pola tarde fun con Carlota ao Retiro e recollemos castañas, con intención de asalas.
Si lembro que botamos de menos á Fera, que tanto gozaba nos paseos, e como imaxinei camiñadas con el polo monte da Angorrilla, unha vez que acabase a guerra, perseguindo coellos entre o olor a xara e tomiño, baixando xunto ao río para ver as pegadas do porco bravo.
Ao chegarmos á casa fun á cociña para limpar as castañas de terra.
Ía botala cos outros desperdicios cando vin algo vagamente coñecido.
Apartei os ósos e contemplei baixo eles o rabo inconfundíbel da Fera.
_Unha cova de teixugo? _preguntei eu.
Eu nunca vira o xabarín, aínda que na casa invocábano para poñernos medo aos nenos.
Andando con meu pai polo monte saíannos ao paso coellos de ollada medoñenta, lebres, ratos de campo.
Unha vez apañei un leirón que tiña a cara riscada de branco, como unha máscara.
Durante dez días gardeino no cabanel da leña nunha gaiola de paxaros.
Mais non acougaba, toleou e daba voltas polo seu cárcere como posuído, até que decidín ceibalo.
As criaturas bravas non se avezan ás gaiolas.
O porco, en cambio, era unha besta esquiva.
Con meu pai aprendín a recoñecer sinais do seu paso, a codia da árbore levantada onde afiara os cairos, a dobre marca da unlla nas súas pegadas cando baixaba a beber nun rego.
Con todo, ver, nunca o vira.
Aquela madrugada de novembro na que Marcos e mais eu saímos en dirección a Ernes para cazar o porco bravo, o ceo era un cobertor escuro e o vento cortaba coma un coitelo.
Preparamos nós mesmos os cartuchos, atacándoos con pólvora e metendo neles os balotes.
Os cartuchos non eran novos, usábanse unha e outra vez, desempenando o cartón.
Levaba tempo mais daquela tempo era o único que tiñamos.
Ou así criamos.
Os refachos de vento eran cada vez máis fortes e estaba comezando a nevar cando Ney deu cun rastro e comezamos a seguilo.
Seguir o rastro dun porco bravo, de calquera besta, cando sopran as xistras é unha tolemia, pero a cara de Marcos, cando o miraba de esguello, mostraba tal determinación que non cabía máis que tirar para adiante, a pesar de que a neve ao caer ía borrando as pegadas do porco.
Subimos outeiros, baixamos valgadas, atravesamos regueiras que deitaban auga entre os petóns, esvarei nunha rocha mollada e esfolei unha man, e non cruzamos nin unha soa palabra.
Levabamos camiñando cinco ou seis horas, talvez máis, e eu non sabía xa a quen perseguiamos e intuía que, mesmo se o levásemos só tres ou catro metros por diante, non poderiamos velo.
Tiñamos que camiñar, era o único que nos quedaba.
Marcos non dixo nada, só acenou coa cabeza, botou a andar e eu seguino.
Ney viña detrás, humillado, aínda que de cando en vez teimaba en uliscar a neve gris procurando o rastro perdido.
Non sei durante cantas horas erramos sen rumbo _ou así mo parecía_ por aqueles montes, convertidos de perseguidores en perseguidos, ameazados polos refachos de vento que nos cegaban, pola auganeve que nos calaba até os ósos, pola escuridade que se espesaba a moita máis velocidade da que nós podiamos fuxir dela.
Se cadra era aínda cedo, mais o ceo escuro anunciaba a chegada da noite.
E coa noite a desesperanza.
Como ía ser posíbel encontrar na escuridade o camiño co que non deramos de día?
Até cando seriamos capaces de seguir andando sen que a fatiga nos vencese?
Cando estaba a piques de renderme aos pensamentos máis negros, oín que Marcos emitía un son inarticulado e, mirándoo, vin que sinalaba ao lonxe, nunha dirección na que eu non distinguía nada máis que a escuridade.
Pensei que toleara.
Que o frío, a escuridade, a fame, eran causantes de que crese ver espellismos.
Mais, esculcando na dirección da súa man, vin escintilar, entre dous farrapos de néboa, algo que podía ser unha luz.
Era posíbel que Marcos non estivese perdido, que todo este tempo camiñásemos nunha dirección determinada?
A idea deume novos azos e apresurei o paso, seguíndoo.
Até Ney ladrou debilmente, percibindo unha mudanza no noso ritmo.
Quizais tardamos máis de media hora en chegar, pero ao contrario do tempo anterior, este fíxose moi curto.
Unha vez a carón dela, parecía difícil que viramos a luz desde lonxe, tan débil era a que iluminaba a única fiestra que non estaba fechada por contras.
Antes de que Marcos petase na porta, xa os cans anunciaran a chegada de estraños.
Un momento despois estabamos sentados no recuncho máis quente, a carón da lareira, e tiñamos nas mans unha cunca de caldo fumegante.
Marcos contou en poucas palabras o que nos ocorrera (xa dixen que non era amigo de longas explicacións) e decateime de que visitara aquela casa outras veces.
Arredor do lume había, ademais de nós, cinco persoas: o pai e a nai, que agora se afanaba preparando unhas filloas para a cea; Dora, a rapaza que nos abrira a porta, que debía ter un par de anos máis ca min, e dous mozos máis vellos que, supuxen, serían os seus irmáns, aínda que nada, nin nos seus rostros que parecían feitos a machada por un carpinteiro descoidado, nin no seu comportamento, un tanto xaroto, indicaba que compartisen o mesmo sangue.
_O porco bravo _dixo o pai_.
Non é facil cazalo.
O aludido non dixo nada, unicamente mirou de esguello para o enorme coitelo de monte que levaba ao cinto.
A súa man tocou a miña, e agora foi a miña vez de poñerme encarnado.
Un guecho de cabelo castaño escapaba do pano de cadros que traía atado á cabeza e brillaba como a pel das castañas novas.
Os seus ollos eran grises, da cor do ceo toldado e os seus labios parecían húmidos.
Quizais a tormenta durase unha semana enteira e puidese ficar xunto a ela, mirando como aquelaba as cousas na cociña, as mans revoando como paxaros.
Acenou afirmativamente coa cabeza.
_Cando acabes, podes ir partir leña ao cabanel con Marcos e meus irmáns.
Sobresalteime e derramei parte das papas no pantalón.
A acusación era tan inxusta que por un momento sentín o impulso de erguerme e partirlle os fociños a aquel milhomes, empresa imposíbel, pois unha das súas mans era case tan grande como a miña cabeza.
Dora levantou os ollos, viu o meu xesto e arqueou as cellas, deténdome nun movemento non iniciado.
Un instante despois Ramiro saíra de novo e Dora e mais eu recolliamos a leña entre os dous.
Aquel día, mentres o vento ouleaba en torno á casa e a neve caía sen tregua, axudei a Dora a dar de comer ás vacas e levei os caldeiros de leite que ela muxira.
Saíndo da corte ao cabanel, Dora diante e eu detrás, cruzámonos na porta con Marcos.
El ficou parado no lintel, un mando de leña nos brazos, un sorriso apenas iniciado nun recanto da boca.
Dora tamén ficou parada un instante, aínda que eu non podía ver a súa cara.
Nin ela lle pediu que se apartase nin el se moveu e despois, sin dicir palabra, ela pasou moi amodo xunto a el, os seus ombros rozándose.
Podía ser a miña imaxinación, pero diría que as aletas do nariz de Marcos se abrían, que el tamén ulía o seu arrecendo a suor doce, a xabón de lavar.
Intentei partir leña, mais a miña inexperiencia fixo que me escapase unha machada demasiado pesada das mans e houben mancar un pé.
Os homes riron de min e quitáronme a machada.
Era evidente que, con aquel tempo, non podiamos volver para a casa, sen falar de andar perseguindo o porco.
No serán, Ramiro quentou no lume varas de castiñeiro e, abríndoas co coitelo, comezou a trenzalas nun cesto.
Acabábaos dunha forma distinta aos que eu vira facer na casa, cruzando dúas tiriñas na asa.
Eu non crería que as súas mans como angazos tivesen a habelencia que precisaba a tarefa.
Dunha banda a outra da lareira, Dora cruzaba olladas con Marcos.
Aínda que non se dirixiron a palabra, a forma que tiña ela de miralo _a el e non a min que a acompañara durante todo o día_, a cor das súas meixelas, un riso sufocado que lle deixaba unha cunquiña xunto á boca, esgazaban o meu corazón en tiras como o coitelo de Ramiro as varas de castiñeiro.
Ademais Ney estaba asañado comigo e seguía ouveándolle á arca cada vez que entrabamos no cuarto.
_Levade isto para botar unha fecha.
Esta noite faravos falta.
Ao entrarmos no cuarto, Marcos puxo a botella de augardente enriba da arca e Ney ouveoulle unha vez máis.
_Queres un grolo? _preguntou.
Nunca probara a augardente, pero negarme supoñía admitir que era aínda un rapaz, un rapaz que non era quen de partir leña coa machada nin de namorar unha moza.
Apliquei os labios ao cano da botella e bebín un grolo.
Non podo dicir que me gustase o sabor, mais o efecto foi como beber lume.
Incendiáronse gorxa e peito e sentinme capaz de saír a percorrer as corredoiras cubertas de xeada e dar caza ao xabarín armado só cun coitelo.
Con esta afouteza nova, propúxenlle a Marcos:
O que vin no interior da arca era a morte.
A morte en figura dunha vella vestida de negro, tesa coma un fungueiro, que nos miraba cun só ollo, pois o outro estaba fechado.
Contemplamos aquela visión estarrecedora só un intre, xa que eu, que sostiña a tampa, deixeina caer co susto.
Ao bater o fecho volveu enganchar e non tivemos azos para abrila de novo.
_Mataríana? _preguntei eu_.
Se non, por que ían agochala?
A partir dese momento resultoume imposíbel durmir.
Desde distintos lugares da casa renxían as táboas do piso, acusando o paso de fantasmas ou dalgún daqueles irmáns tan mal encarados.
No cuarto mesmo, debaixo dos cobertores, escoitábase un xordo bater, que quizais fose o meu corazón desbocado, mais que eu tomei pola vella petando na tampa desde dentro da arca.
O seu ollo aberto perseguíame polo interior dos meus e non conseguía tirala de diante.
Por outra banda, cando facía intentos por baixar á terra, non tiña outro remedio que imaxinar a Marcos enguedellado con Dora, nunha cama moito máis acolledora que a miña.
E mesmo, sen a intervención dos fantasmas ou da roldiña, podía ocorrer que cando Marcos regresase da súa expedición nocturna, se lle atravesase no camiño un dos irmáns da moza sedento de vinganza.
_Upa, Román!
Deixou de nevar e podemos volver.
Eu comía as papas de millo de Dora por última vez, o pai bebía un vaso de augardente para quecerse e a nai esfregaba nunha tixola.
Marcos acabara o almorzo e, de socato, rompeu o silencio preguntando.
_E a avoa?
Lémbroa cando vin o ano pasado, rascando patacas a carón do lume.
_Enterrar, aínda non a enterramos.
Como non puido vir o cura por causa da neve, gardámola na arca, coitada!, no cuarto onde durmiron vostedes, que é o máis frío da casa.
Alí está, enxumida coma un paxariño.
Despois de morrer el, alguén tiña que levarlle á xente do monte comida e novas da casa, e eu sabía o camiño.
Custoume algo convencer a miña nai mais, para min, facelo supoñía deixar atrás o rapaz, converterme nun home.
A segunda vez que fixen unha destas viaxes, mediado o mes de maio, cheguei á cova, que eu chamaba dos teixugos, e encontrei soamente dous dos homes, un que fora choedor na miña aldea e outro que non coñecía.
Pedíronme que agardase, pois os outros non habían tardar.
Sentei na porta da cova e a miña ollada caeu sobre un cesto, un cesto distinto ao que levaba eu da casa, un cesto con dúas tiriñas trenzadas nas asas tapado cun pano a cadros.
O meu corazón botou a correr pola súa conta.
Mentres agardabamos os homes non falaban da Agrupación Guerrilleira de Galicia, nin dos gardas, senón que facían bromas sobre a comida que eu levara.
Miña nai temeu que alguén sospeitase a relación que eu mantiña cos do monte, que viñesen buscarme, mais transcorreu un ano e non veu ninguén.
Aínda que eu tiña moi presente a Marcos, a miña idade facía que atendese a outras cousas.
A vida seguía;
traballaba no serradoiro e saía algunhas veces de caza coa miña escopeta sen marca.
A Sarasqueta non aparecera xunto ao corpo del e, cando a busquei entre as súas cousas, pensando que non a levaría consigo por ser dificilmente xustificábel, fóra da temporada de caza, non a encontrei.
Imaxineina na sala de armas dun museo da Garda Civil cun letreiro indicando "Capturada a bandidos na provincia de Lugo".
Unha noite do mes de abril un home que viña de Ernes trouxo un recado de Dora para min.
Pedíame que pasase algún día pola súa casa, aínda que, asegurou o home que lle dixera, non se trataba dun asunto urxente.
O meu corazón desbocouse e a miña imaxinación tamén.
De deixarme levar polo meu impulso, sairía nese momento para alá, atravesando os montes de noite, sen temor a lobos ou porcos bravos, sen medo a encontros máis perigosos que podían acabar co corpo dun home desgonzado entre os codesos.
Mais era mércores, aínda tiña que traballar tres días antes de contar con tempo libre.
Andando a bo paso, cheguei á casa onde durmiramos xuntos pouco antes de mediodía.
Acababa de facer dezasete anos, era un mozo rexo, máis alto que Marcos, e non tanto como Ramiro, aínda que xa non podía medirme con ningún dos dous.
Por un intre volvín ter quince anos e temín ver de novo a morte, na figura dunha vella cun só ollo aberto.
Mesmo receei se vería o corpo ferido de Marcos, a pesar de que eu mesmo levara a ombros o seu ataúde, axudara a soterralo.
Dora levantou unhas mantas e tirou baixo elas un envurullo longo, cuberto cun mantel vello.
Ao abrilo vin que era a Sarasqueta.
Non puido seguir nin era necesario.
Eu collín a escopeta, que xa non era o que máis lle envexaba a Marcos, e pechei a tampa da arca, portadora de malos agoiros.
Sabía que tiña pouco tempo.
Collín as súas mans entre as miñas.
_Dora, eu...
Cismando nesas palabras que eran unha negativa ou talvez unha promesa, tiven que marchar.
Coa Sarasqueta que, polo de agora, é o único que me queda.
Mais se alguén tivese a oportunidade de ollar o que facía ás noites, encerrada no seu cuarto, coas lámpadas prendidas, mentres unha fiel camareira destecía no tear e os pretendentes se entregaban á bebida e ao trouleo no gran salón, vería como, tirando dun estoxiño de madeira de urce sete agullas de ferro, entrallaba unha gran rede, tecida cun fío tan sutil que podería apañar nela os pións ou as xoubas máis miúdas, pero tan rexo que termaría dun tabeirón e mesmo resistiría a acometida dos seus dentes.
Se era esta rede, único traballo que progresaba cos días, instrumento destinado a pescar no mar ou a apañar os paxaros que peteiraban as viñas en setembro, iso ninguén podía sabelo porque nin a viran nin sabían da súa existencia.
Súa avoa fora redeira e talvez era este labor unha invocación que a neta elevaba cada noite, na soidade do cuarto, para non desesperar.
Ou poida que preparase a rede por se un rei ordenaba que se presentase ante el nin núa nin vestida, e fose esa a razón de que algunhas noites medise a rede contra o seu corpo espido e fermoso, envolvéndose nela como se probase unha túnica nova.
Até é posíbel que se algún dos pretendentes soubese que ela, ás noites, tecía unha rede, pensase que era unha actividade por facer a noite máis pasadía, pois adoitan os heroicos soldados crer que só eles actúan cun propósito e que os demais, sobre todo as súas mulleres, se moven ás toas.
Por iso, cando seu home volveu, despois do batifondo de sangue, berros, tripas por fóra, despois de el lles rebentar o fígado aos pretendentes e guindar as miudanzas aos cans, despois do salón estar baldeado e limpo de sangue e mortas tamén as criadas que o limparon _só logo de limpar o salón foi cando as matou Odiseo_, despois de el a chamar para o leito suntuoso e ela lle pedir uns instantes para acabar o tecido de vez, despois dela ir con el para o cuarto, ninguén se explicou de onde saíu aquela rede na que caeu enguedellado Odiseo, ninguén soubo que foi dela, onde puxo rumbo naquel barco en que marchou co seu can Argos, libre xa de agardar por el.
Mal pago foime tornado, mais, acaso non sabemos as mulleres desa recompensa?
Ao comezo todo é requirir de amores, todo promesas de encimar deleite a deleite.
Á fin non hai senón desvío.
Aínda que en min tamén fica a lembranza dos praceres, das noites venturosas.
Sopraban as xistras no alto do Poio, camiño de Triacastela, botando enriba de nós auganeve.
Cabalos e mulas resistíanse, mais cumpría seguir adiante, chegar á pousada antes da noite caer, mesmo se o ceo entoldado ameazaba con mudar o día en noite pecha.
E de socato, entre o oulear dos ventos e o repenique dos cascos das bestas, pareceume oír alguén pedindo auxilio.
_Escoitades? _preguntei a don Ricarte que cabalgaba xunto a min.
Daquela cambiou o vento, ou deixou de soprar por un intre e oímos claramente:
_A min!
Acudídeme!
_Coitado de min!
Leváronme Florismarte de Hircania e Orlando Furioso...
E con todo eu diría que as ruíns criaturas que nos puxeron neste apurado transo non saben ler.
_Ese Tirante o Branco do que falabades, é o mesmo no que se narran os amores do cabaleiro Tirante e a princesa Carmesina?
Foi o Manco quen respondeu:
_Que me prace, señora Aldara, que leades, pois quen escribimos fariamos garabatos na auga se ninguén nos lese.
Transcorrera mes e medio cando un cabaleiro chegou ao Pazo de Guimareu.
Vestido cun traxe novo, ben peiteado, tiven dificultades para recoñecer nel ao que rescataramos camiño de Triacastela.
Don Alonso anuncioume que viñera devolver a mula, aínda que os dous sabiamos que podía enviala por calquera tratante dos que ían á feira.
Era un libro titulado La Galatea.
_Non hai que agradecer _dixen_, pois era de xustiza socorrervos na vosa desgraza.
_Pola miña vida, señora _dixo Alonso_ que non podo considerar desgraza un suceso que me deu ocasión de coñecer a máis fermosa e discreta dama do mundo.
Termaría o barrote do seu corpo?
Era preciso que aguantase durante un curto tempo.
Ou cedería, arrebolándoa no chan, os ósos escachados, sen conseguir o seu obxectivo?
E ela, sería quen de facelo?
Ou botaríase atrás no último momento?
Apertou a soga, o único que tiña, o camiño retorto cara ao outro lado, un lugar incerto, descoñecido, mais que poñería fin a este desacougo.
Na escuridade da cela, a soga enrodelada como un animal antigo, unha besta do seu país, de cego propósito, ignorante da súa mordedura letal, agarda en silencio a madrugada.
A noite escoa lentamente cara a outro meridiano, quizais cara ao lado da soga que permanece na sombra.
A noviza asegurou o nó, contemplouno durante un intre, porta dun mundo distinto, e despois entrou nel.
Mais o home pensou que o soño era un mal agoiro así que á mañá seguinte colleu un corvo manso que tiña para que lle espaventase outros paxaros da sementeira e ao que estaba ensinando a falar, e saíu para o mercado coa intención de vender a vaca.
_Ves muller?
Estaba visto que esa vaca voaría.
Éche cousa do destino.
_Como queiras _dixo a muller_.
Pero eu creo que non hai que fiar a cegas nos agoiros.
E a velliña volveu á casa moi contenta coa súa vaca marela.
Polo demais, sabedes?, as vacas non voan.
É miña tía quen sabe dos libros vellos, escusárase o mozo que atendía a libraría, chegará nun momentiño.
Pode subir ao piso de arriba, tomar un café mentres agarda.
Subiu, mais non para servirse un café da cafeteira eléctrica instalada na lareira.
Xa tiña problemas abondos para durmir sen tomar café ás cinco da tarde.
Bradbury imaxinara, había moitos anos, a prohibición, as labaradas, a resistencia clandestina.
Non puido predicir o lento esmorecemento, a substitución primeiro nas esparxas, nos fondos das editoras, por sucedáneos que do libro só posuían a aparencia externa, despois dos escritores, acurralados por personaxes que utilizaban fama adquirida nas pantallas televisivas para publicaren volumes inconexos, en ocasións saídos de plumas mercenarias.
_Os nosos! _os seus ollos dilatáranse lembrando_.
Escoita, incrédula, de Ovidio, si de Ovidio había na rede case cinco millóns de referencias... incluídos os seus textos completos...
_En latín! _fungou el.
_Por descontado, non todas eran comparábeis ao que publican Classical Antiquity, Millennium-Studien ou Arion.
A propósito, lémbroche que temos pendente escribir un artigo sobre a túa tese.
Agardo ese borrador con impaciencia.
O que non entendía era como, habendo tantas referencias dispoñíbeis, milleiros de páxinas e textos completos na rede, Roberto e os demais non os descargaran nos seus ordenadores en tanto foi posíbel.
Cabía preguntar o mesmo da actividade editorial do exilio galego.
Segundo Roberto non tiña obxecto descargar (baixar, chamábao el) e ocupar espazo do disco duro con ficheiros aos que se podía acceder en calquera momento.
E cando chegou o asalto combinado á rede da censura, da sociedade de autores esixindo pagos desmesurados polos dereitos, da Telefónica, pensamos que era un tigre de papel, que non iría adiante.
Como a crise.
Colleunos a todos nas patacas.
Dona María, a que entendía de libros antigos, subiu as escadas, desculpándose polo retraso.
Estou sempre aquí, mais hoxe tiven que valorar unha biblioteca particular.
Neste intre hai poucas ocasións semellantes.
Olle, desta banda os libros máis antigos, valiosas primeiras edicións.
A partir daquela esparxa, ordenados por temas, historia, literatura, antropoloxía, cociña, libros vellos de diversa calidade.
E no recuncho de atrás, aínda sen ordenar, montes de papeis e libros que, ou ben non podemos atribuír con certeza a ningún autor, ou ben son de difícil catalogación.
Que está procurando?
Editoriais galegas na Arxentina.
Non sei se teremos algo sobre iso.
Libros da Editorial Losada si que hai, mais ao non estar agrupado o libro vello por editoras, senón por temas, tería que ir buscando en cada sección.
Aconsello literatura.
De todos modos no recuncho de atrás, eu chámoo o anllar, polos rachóns de leña amoreados, xa sabe, creo que había unhas revistas das que editou Luís Seoane.
Non se preocupe.
Xa digo, non están ordenados.
Pode escaravellar entre eles á vontade.
As revistas andaban por riba da mesa, mais talvez puxemos sobre elas algunha outra cousa e non fican á vista.
Ebria de tinta.
Así era como a describía Samuel.
Capaz de facer calquera cousa por un feixe de papeis escritos, se vellos mellor.
As drogas máis efectivas son as que se orixinan no interior do cerebro, os neurólogos chamamos endorfinas ás que teñen unha acción similar aos opiáceos.
Ti cres que a tinta vén de fóra ou de dentro?
Ignóroo, mais sei que produce unha adicción que non ten cura.
A tinta ten un olor peculiar.
Os adictos á tinta recoñécense uns a outros a través dos séculos.
Emocionándose ao ler, no capítulo nove d'O Quixote, a introdución que fai Cervantes do achado do suposto manuscrito en árabe de Cide Hamete Benengeli:
<inicio_poema></inicio_poema>Pero eu, entretanto estou aquí; no medio das especies:<novo_verso></novo_verso>ris-ras, ris-ras<novo_verso></novo_verso>esperando a ferida.
<novo_verso></novo_verso>Si, eu espero a ferida.<fin_poema></fin_poema>
O cerne da deboura encol da temática ambiental.
Conservadores e conservacionistas.
Pretender desencerellar dun plumazo sistematizador a situación singularmente caótica na que semellan desembrullárense os autuales prantexamentos da polémica ecolóxica é, evidentemente, ilusorio.
<inicio_poema></inicio_poema>Este é o punto mesmo.
<novo_verso></novo_verso>Eiquí<novo_verso></novo_verso>_entre a corda rota<novo_verso></novo_verso>e inmóvel das horas_<novo_verso></novo_verso>párase<novo_verso></novo_verso>cristaíñaa roda da noite.<fin_poema></fin_poema>
Seis poemas de Cunqueiro.
Debaixo outro número de cor laranxa esvaída.
Resol, número 7, abril 1933.
Número dedicado a Portugal.
Poemas de Almeida Garret.
Estaría a colección completa?
Roberto tiña unha partida para mercar documentos mais, poderían considerarse relacionados co proxecto revistas editadas en Santiago nos anos trinta?
O pulso acelerado, nunha excitación que coñecía ben, levantou outros papeis, revistas de finais do século pasado, un número de Madrygal, outro de Braña, revista da Sociedade Galega de Historia Natural, follas escritas a ordenador,
Porén o máis importante, segundo el, non era o engado nin a cana de bambú.
O máis importante era meterse na pel da troita, o número 2 de Resol, xuño 1932, máis follas soltas,
O que vin no interior da arca era a morte.
A morte en figura dunha vella vestida de negro, tesa como un fungueiro, que nos miraba cun só ollo, pois o outro estaba fechado, un número de Galicia libre, outro máis de Resol, o 8, Día de Galicia, 1933,
Antes de deitar un corpo na mesa de disección tíranlle a roupa toda até deixalo espido como un verme.
Que mestura, os textos escritos a ordenador debían ser posteriores aos últimos anos 80, antes escribíase a máquina.
Que facía aquí un texto escrito na linguaxe dos sms?
Porén unha experta en narracións debería ser quen de seguir o fío dunha historia dunha páxina a outra.
Unha páxina que contén unha cantiga popular, <inicio_poema></inicio_poema>Ao muño de meu pai<novo_verso></novo_verso>eu ben lle sei o tempero<fin_poema></fin_poema>, debe corresponder ao título desaforados muños, que campa soíño nunha páxina.
Outra na que as troitas non apuran pertence a unha historia diferente, ou quen sabe, talvez a outro capítulo, unha parte distinta da mesma novela.
Métenlle na boca unha pina ou se cadra unha pedra, tampouco.
Esta do muiñeiro si, cómpre localizar todas as referencias a muíños, muños ou muiñeiros.
Oito, contando a do título.
Pode que non estea completa.
Seis van seguidas, a última liña de cada unha continúase na primeira da seguinte.
Na primeira fálase da mesa de disección, daquela a que comeza Antes de deitar un corpo na mesa de disección, pertence a Desaforados muños, podería mesmo ser a primeira.
Esta na que se continúa o cantar de cego da páxina unha é a segunda e a das sellas a terceira, a continuación veñen as seis seguidas.
Media hora despois Mila numerou a lapis trece páxinas dun relato e sentou a ler.
A Lorenzo Varela e Arturo Cuadrado, por canto fixemos xuntos en Bos Aires, perdendo.
Por canto soñamos en Galicia desde Bos Aires, escribindo, pintando, loitando e perdendo.
Sós.
Talvez fose esa a pregunta central do estudo:
foi a do libro galego, a da cultura galega na Arxentina unha causa perdida?
Roberto adoitaba dicir que unha boa investigación precisa unha pregunta ben formulada.
Seoane referíase, con toda probabilidade, a causas máis amplas, a democracia, a restauración da república que nunca chegou.
Con todo Mila non podía considerar perdida a causa do libro galego, pois nas décadas en que a censura franquista impediu que se publicase en galego en Galicia, só os exiliados mantiveron prendida a pequena lámpada.
Unha das autoras arxentinas que investigara esa produción editorial afirmaba que case a terceira parte dos 150 títulos publicados na Arxentina entre 1939 e 1956 eran libros galegos.
Era o numérico un criterio suficiente?
Como valorar se unha causa estaba perdida ou non?
Viviría Seoane as causas perdidas como unha culpa?
Era por iso polo que ás veces asinaba como Hernán Quijano?
Somos culpábeis das empresas que perdemos?
E das que nunca emprendemos?
É o narrador culpábel de narrar a historia dos seus personaxes?
Que dereito ten Xosé a converter en personaxe a Ubaldo?
A nai do preso, xurdida da noite, para devolverlle as súas palabras, desacougándoo.
Non hai reparación posíbel para as historias guindadas ao aire.
Non é dado desescribir o escrito.
Porén, a partir dese intre, o culpábel non é Ubaldo, senón Xosé.
O protagonista non é Xosé senón o preso, que terma dos libros, da enciclopedia escolar de segundo grao, para non cismar na súa culpa.
O personaxe róuballe a historia ao narrador.
Talvez sexa mellor contar mentiras, enfiar a historia de Aladino ou Sinbad que narrar historias verdadeiras de personaxes que poden arrepoñerse.
Mila preguntouse se A, o narrador do que descoñecía o nome, non lle roubaría esa historia a alguén.
Se foi Xosé _que con certeza non había chamarse Xosé_ quen talvez, moitos anos despois, acabada a carreira de Medicina ou mesmo xubilado, narraría para A a carón dunha cheminea a historia da súa vergoña.
Debía haber unha forma de procurar o nome de A, a súa historia.
Se había unha historia fóra da que narraban os propios relatos.
Armara catro relatos completos, A morte na arca, Karl e Charles, e dous máis breves, dispoñíase a lelos cando soou o móbil.
O nome na pantalla, o seu desacougo.
Ola, Samuel.
Como estás?
El sabía o moito que odiaba as preguntas retóricas, podo dicir que estou ben e sería mentira.
Podo confesar que estou amolada e parecería dar pé a que me compadezas.
Mais el non agardou á resposta.
Esta noite hai unha sesión de jazz... pensei que ao mellor che apetecía...
A mensaxe implícita:
talvez, malia non me quereres na túa casa, aínda tes saudades de min na cama.
Debería dicir que non, dar unha escusa, pensou Mila, aínda que a súa lingua, sen facerlle caso, estaba contestando que si, que podían cear algo antes, propoñendo unha cita onde sempre.
Estas cuestións non podían suscitarse coas Metamorfoses, que teñen un autor único, un só texto canónico, mesmo se Ovidio refundiu nelas materiais anteriores.
Porén, todo é relativo, e se a distancia entre o autor d'As mil noites e o primeiro manuscrito árabe conservado é de cinco séculos, a existente entre o texto de Ovidio, completado arredor do ano 8, e as primeiras copias fragmentarias do século IX, contemporáneas do Alf laila, é máis ampla.
Pode parecernos que as escenas sexuais de Ovidio non son explícitas, mais o poema tivo dificultades para sobrevivir á censura, sobre todo a partir dos tempos en que o cristianismo se converteu na relixión oficial do imperio e os perseguidos mudaron en perseguidores.
Operou a censura sobre os manuscritos árabes do Alf laila?
Aínda que algúns estereotipos diten unha visión da cultura árabe vencellada ao desenfreo sexual, o arabista Daniel Beaumont mantén que o libro foi marxinado durante os primeiros séculos da súa existencia por estaren as súas páxinas manchadas de sexo e viño prohibido.
Por non falar do haxix.
Un libro de poemas de Lorenzo Varela foi a causa de Seoane e Cuadrado abandonaren Emecé.
Un libro facendo de chave a fechar portas.
Iso enxergara Mila da documentación analizada, de biografías, como a de Rafael Dieste, escrita por un narrador e xornalista, Luís Rei Núñez, probabelmente contemporáneo de A.
Malia o título, Torres de amor, a materia dos poemas de Varela era a guerra, o desterro.
O director de Emecé negouse a publicar aquela obra "dun autor comunista".
Non sería o último problema a causa da súa militancia, a finais dos 40 non puido traballar nunha universidade estadounidense ao serlle negado o visado.
As empresas naufragadas parecían interesar ao anónimo narrador.
Nun dos textos que acababa de completar abordábanse, oblicuamente, os fusilamentos de 1975.
Había outros, máis breves, situados no contexto da posguerra e mesmo un no exilio arxentino e no Salvador.
Cando deron eles a causa por perdida?
Cando souberon os fusilados do 75 que no futuro apenas un mangadiño de xente lembraría os seus nomes, que non acadarían unha reparación da xustiza?
Imaxinaron os exiliados que o seu compromiso galeguista sería posto en dúbida?
En que hora pode certificarse que un amor naufragou?
Poden os afogados, volvendo do foxo mariño, volver a amarse?
Terman do sexo, dubidando se non os envorcará o próximo tombo.
Non me deixes naufragar, dixo Samuel nalgún momento da noite.
Hai palabras que só se pronuncian ás noites.
Os datos están aí, mais ás veces non sabemos interpretalos.
Non vira antes esas iniciais a lapis ao final de dous relatos, Imposturas e O coitelo en novembro.
Ou non lles prestara atención?
"A M", a quen podían corresponder.
Non ía tan desencamiñada ao chamalo provisoriamente A por anónimo.
Escritas a lapis mais non coa mesma letra que a anotación sobre o Red Lion na última páxina de Karl e Charles.
Non había outro remedio que preguntarlle a Roberto.
Mila saíu da conversa con Roberto cun número de teléfono da sobriña de Mouriño, directora dunha das sucursais bancarias da cidade.
Por fortuna Roberto non lle pedira conta detallada da marcha do estudo sobre as editoriais.
Alborada, Ánxel Casal, As burgas, Citania, Galicia, Lérez, Muxía, Nós.
E tamén Botella ao mar, Home á auga.
Numerosas e de breve vida como as rosas ventureiras das sebes.
As roseiras que a prendían pola roupa cando roubaba un par de flores.
Prender nas silvas non sempre é negativo, ás veces podía quedar prendida unha moeda de ouro no fondo da medida usada para contalo, así descubriu a cuñada de Alí Babá a existencia do tesouro.
Prender nas silvas ou enxangar noutro tema para non cismar na vida, tan complicada.
Dos reproches de Samuel ese fora o que máis lle doeu, escaravellas nos libros doutros para non resolver os teus problemas afectivos.
Os nosos problemas.
Mila non podía aceptar facilmente o envío de Aladino, Sinbad e Alí Babá ao hospicio.
Deixalos no torno da esquina do Hospital dos Reis Católicos, para que as mandadeiras os repartisen a catro nun canastro polas aldeas.
Moito menos deixar que lle arrebatasen á espelida Marjane, a que marcaba con xiz as portas de todos os veciños para que os bandidos non desen coa de Alí Babá.
Tiña predilección polos personaxes descarreirados, libros sen dono, expósitos, santos apeados do santoral, cans de palleiro, náufragos á deriva.
En presenza dunha muller como esta, tan guapa e recachada, Mila asañábase consigo.
Comparaba mentalmente o seu cabelo laso, cor pelica de rato, con aquelas ondas e mechas louras e, mesmo recoñecendo a opción polos vaqueiros ser voluntaria, apreciaba o corte do traxe de chaqueta da súa interlocutora.
Por riba de ser baixiña e miúda, ela nunca calzaba tacóns.
Se dedicases un par de horas cada quince días a unha sesión de salón de peiteado, no canto de traballar arreo no ordenador, talvez poderías campar cunha cabeleira como esta.
Era guapo Afonso? sorprendeuse a si mesma preguntando.
Moito, dixo a sobriña.
Alto e desempenado, mesmo aos oitenta.
A ver se escaneo algunha foto e lla mando por correo electrónico.
E agora que me pregunta iso:
pensou que esas iniciais podían corresponder, non a meu tío senón a Alexandra... como era o apelido...?
Alexandra?
Con ks, Aleksandra, escribíao como os nomes rusos.
Un pseudónimo, un nome de pluma.
Procurarei o apelido na casa e xa llo envío, mais con certeza comezaba por M.
Meu tío e ela compartían iniciais, iso era un lugar común.
A procura de "Aleksandra M." na rede, deparou biografías e ligazóns sobre Aleksandra Mijáilovna Kolontai, revolucionaria e feminista rusa que, logo de participar na oposición contra o zarismo, foi marxinada por Stalin, e unha morea de páxinas de prostitución máis ou menos encuberta.
Nada de escritoras en galego, belidas ou non.
No selo Botella ao Mar, Seoane e Cuadrado crearon a colección "A serea escondida", e foi nela onde se publicaría Tres follas de ruda e un allo verde.
Por que unha serea?
Nun libro que recollía os artigos de prensa de Xosé Luís Méndez Ferrín, Mila lera unha explicación da presenza da serea no escudo de Galicia deseñado por Castelao:
"Neste escudo elimínase o elemento contrarreformista do copón e o Santísimo Sacramento, e o mesmo se fai coas sete cruces das sete provincias representativas do Antigo Réxime.
Igualmente, a coroa real desaparece como é regra en réxime de República.
No escudo de Castelao hai unha fouce de ouro, que acumula no seu simbolismo a herdanza céltica e a rebeldía dos agrarios e dos irmandiños.
No chefe da fouce de ouro campa unha estrela vermella de cinco puntas (nada que ver coa de David).
É a estrela da Liberdade e do Socialismo.
O escudo é abrazado por un tenente que é serea de longa cabeleira que, polo baixo, ensina, atrevida e algo bulrista, o rabo de pixota."
Se Luís Seoane fose un personaxe creado por ela, se tivese a oportunidade de facerlle un retrato furtivo, como os que el debuxaba, Mila trataríao con máis agarimo do que lle deparara a sorte.
Asemade aos compañeiros de viaxe, cada vez máis escasos, á pequena minoría que, como lle recoñecera Blanco Amor a Víctor Freixanes, facía milagres para manter o lume entre centos de ananos e as masas indiferentes ou manipuladas.
Se lle fose dado a ela escribir a historia, non sería tan triste.
Aínda que talvez fose inevitábel a confrontación entre os galeguistas do interior e os do exilio.
Quizais de todas as perdas a que menos preocupase a Seoane fose a dos cartos enterrados nas empresas editoriais.
Para xustificar a existencia dunha editorial como Citania é suficiente que nela fose publicada A esmorga de Eduardo Blanco Amor.
E o afán por recuperar proxectos esgazados, por crear dobres das revistas xurdidas nos anos de esperanza, un Resol arxentino do que só sairían á luz uns poucos números.
Para publicar en Ruedo Ibérico o libro Galicia Hoy, Seoane e Díaz Pardo tiveron que reflectirse en dobres.
Seoane en Santiago Fernández, adoptando o apelido da súa muller, Maruxa; Díaz Pardo en Maximino Brocos, pseudónimo do que Mila non acertaba a enxergar a orixe.
Aínda que tamén podería ser ao revés, Brocos o pseudónimo de Seoane e Fernández o de Díaz Pardo.
Como sabelo?
En ocasións é imposíbel distinguir con certeza entre orixinal e dobre, entre o auténtico e o falsificado.
Así, As mil e unha noites serían, segundo Eva Sallis ou Daniel Beaumont, un texto múltiple, vivo, medrando ao longo do tempo, devorando novas historias, integrándoas nunha mestizaxe entre distintas culturas e épocas.
Os contos orfos chegan a ser adoptados a carón dos fillos lexítimos.
Mesmo un purista como Haddawy (e de ser arabista, Samuel probabelmente pertencería a esta corrente) non tivo outro remedio que incluír, no segundo volume da súa tradución das Noites, as que chamara falsificacións.
Aladino senta xunto a Harun Al-Raxid, Sinbad comparte mesa co rei Sindibad e o seu falcón, Alí Babá percorre Oriente con Qamar al-Zamán e Marjane argalla enxeñosos plans para confundir marafulleiros.
Ela carecía do contrasinal para abrir a historia de Aleksandra Mairal.
Se polo menos soubese quen era, podería ter unha idea do significado dalgúns contos.
Do sentido que tiña o seu nome ao final dunha historia que parecía situada na mesma libraría na que encontrara os relatos de A. M.
Ou talvez non, pois unha cousa é a biografía, outra a literatura.
O que importaba era a escrita.
Volveu introducir o nome no buscador e seleccionou "imaxes".
Entre fotografías doutras Aleksandras, especialmente da Kolontai, había unha soa que podería corresponder á mesma persoa da foto que lle enviara a sobriña de Afonso, aínda que bastantes anos despois, cando xa non era nova.
Era unha foto colectiva, unhas corenta ou cincuenta persoas, a meirande parte de avanzada idade, nunha fermosa escaleira de mármore, cun pé que dicía "As poetas participantes no emotivo encontro cos membros da Sociedade de Fillos da Estrada na Habana, Aleksandra Mairal e Antía Otero, no Centro Hispanoamericano de Cultura do Malecón, o 22 de febreiro."
Segundo isto, Mairal debía ser natural da Estrada, como Antía Otero.
Talvez un fío do que turrar.
Porén, algo de Aleksandra debía ficar nos relatos.
Pegadas dela ou das historias que lle contaron para ela as contar de novo.
Somos tamén o que nos contan.
Aleksandra non percorreu as montañas de Lugo no tempo dos fuxidos, non viu a morte na arca.
Moito menos escoitou os cantares de cego sobre un crime no muíño nos anos vinte.
Certo que puido inventalos sen que ninguén llos contase, mais Mila tiña a seguridade de que entre a historia e Aleksandra había un narrador, un elo na cadea de testemuñas que compartiron cuarto cun cadáver ou que lle contaron o crime á nai do asasino.
O que non enxergaba era que elo podería existir entre Aleksandra e o seu propio nome, quen podía anticipar que ela visitaría a libraría de Cervantes.
Resistíase a formular unha hipótese máis incómoda, que noutro tempo existira unha muller distinta chamada tamén Mila Drexial.
Gústanos contarnos a nós mesmas que somos únicas.
Mesmo cun contrato temporal, un amante precario, un nariz demasiado grande, nin fea nin guapa.
Afonso nunca namoraría dela.
Entre as follas aínda sen ordenar, había pequenos textos, algúns semellantes a <distinto tipo="outra_lingua">fxndo ds adxtvs</distinto>.
Á fin do conto de Penélope, A redeira, e de Madeirar con Dafne, había unhas iniciais a lapis.
Mais non A. M., senón M. D.
Cumpría procurar o sal que podería revelar a verdadeira Aleksandra.
O sal utilizado por un mesmo ou, se cadra, engadido por outros.
Había quen dicía que a tradución de Burton, que emendara a plana a outras anteriores, esaxeraba os detalles sexuais ou mesmo introducía pasaxes pornográficas que non figuraban no orixinal.
Unha actuación coherente coas súas críticas á moral vitoriana, mais que suscita dúbidas sobre a fidelidade da tradución.
Na historia de Qamar al-Zamán e Badr al-Badur, a man da princesa esvara polo ventre do mozo, "primeiro até o embigo e despois até a súa vara de medir (<distinto tipo="outra_lingua">yard</distinto>)".
Seica o embigo é unha adición de Burton, mais a Mila parecíalle un feliz achado.
O embigo é unha das chaves do corpo, punto de partida de percorridos eróticos.
O embigo de Samuel era especialmente perfecto, unha risca fina, un detalle que poñía o ramo ao corpo, igual que a lañadura nun molete.
O que, na opinión de Mila, non era tan realista, é que a princesa tomase o sexo de Qamar al-Zamán para penetrarse, cando podía usalo doutro modo, frotarse contra el, chegando ao máximo pracer sen necesidade de derramar sangue.
Talvez, pese a Xerezada, a historia fose inventada por un home que cría ou quería crer na súa propia versión do pracer das mulleres.
Son filla, non sobriña.
Adoptada por un irmán de miña nai, levo os seus apelidos.
Vin a Afonso unha soa vez, o día do enterro de meu pai adoptivo.
Xa lle dixen que, mesmo aos oitenta anos, tiña moi boa planta.
Non conteste a este correo electrónico.
Darei de baixa o enderezo.
Agora a historia é súa, historia e ferrete.
Se fose capaz de encontrar de novo os papeis que estaban xunto a Resol, aquelas revistas no seu momento desprezadas.
Talvez non fose casualidade estaren unhas cousas a carón doutras.
Madrygal, Revista de estudios gallegos, número 7.
Artigos sobre filoloxía e literatura, mais tamén unha sección de poesía e narrativa.
Aleksandra Mairal, A carne da serea.
Porén, non había na revista ningunha referencia biográfica a Mairal, nin aos outros escritores que contribuían, como Fermín Bouza ou Estíbaliz Espinosa, 4 poemas nunca antes vistos.
A carón dela unha revista da Sociedade Galega de Historia Natural, moito máis antiga.
Aparentemente non había relación con A M.
Artigos sobre os vertidos radioactivos no Atlántico, a alimentación da cegoña, escritos por investigadores galegos e portugueses, ou mesmo asinados como grupo, colectivo Xilbarbeira.
Non cabía deducir que todos os estratos nos documentos da mesa pertencesen á mesma era xeolóxica, nin tivesen procedencia común.
Teño aquí uns ficheiros, dixo el, recuperados do Centro de Documentación da Asociación de Escritores en Lingua Galega, logo de sufrir uns ataques de hackers que destruíron gran parte da información.
Claro que está incompleto, mais se houber algo, estaría aquí.
Olle, sente aquí, eu ábrolle o primeiro e vostede mesma pode procurar o que quixer.
Mairal, A. Xoana de Arco remite formulario de apostasía. Luces, suplemento cultural diario El País.
Mairal, A. A soga, La Voz de Galicia.
Mairal, A. Vigo no solsticio de inverno, A Festa da palabra.
O ficheiro de biografías de escritores era o máis estragado.
Apenas ficaba información nalgunhas letras.
O, Otero, Antía:
a súa traxectoria é interdisciplinar.
O M estaba practicamente baleiro.
Por fortuna fora preservada ou recuperada a páxina de Manuel María.
Nada máis sobre Aleksandra Mairal, fóra dos catro pdfs dos relatos, un deles coincidente co texto en papel.
Tamén podes buscar a biografía de Mila Drexial, suxeriu a voz que en ocasións lle levaba a contraria.
Non podo, debo marchar, teño unha cita con Samuel.
Carambos
Cómpre apurar, apurar non sexa que descallen.
Soamente ten esas poucas horas para localizar as súas vítimas, abrirlles o ventre co carambo, tirar os sangumiños que devorará aínda quentes.
Xamais será encontrada a arma, mudada en auga.
Querido lixo
O Nadal, entre tantos meses, era o seu preferido, co consumo rebordando nos envurullos de papel multicolor, os plásticos acolchados, as inútiles caixas de cartón.
Escaravellando nos lixos armaba con eles suntuosos leitos no túnel do metro.
Unicamente no solsticio de inverno éralle dado acordar á vida por unhas horas.
Con frenesí desprendíase do cobertor de follas secas, desempenándose, lambía o orballo no panasco, cortando a lingua cos gumes, e procuraba en van, desterrida, ao seu amante.
Di tamén a filla de Afonso (se é que en realidade é filla) que é necesario procurar na rede Feros Corvos, a revista do Batallón Literario da Costa da Morte, onde Aleksandra publicou os seus primeiros relatos ou poemas.
Isto non ten lóxica, unha persoa nacida na Estrada non pode pertencer a unha asociación literaria da Costa da Morte.
Porén, é certo que no número un de Feros Corvos hai unha versión da Carrapuchiña vermella asinada A. M.
Tampouco hai constancia de poemas escritos por ela, aínda que nunha das gravacións unha voz distinta afirma que todos os seus libros de poemas contaban con trinta e tres.
Mais se é difícil certificar a autenticidade dun documento escrito, pescudar as datas en que foron impresas unhas páxinas escritas cun procesador de textos, moito máis insegura é a procedencia dunhas gravacións que calquera puido realizar a pasada noite.
Segundo o libreiro, no Centro de Documentación da Asociación de Escritores en Lingua Galega había pequenos fragmentos de vídeos, os escritores a ler as súas obras ou textos doutros.
Mais todo iso foi estragado logo do ataque dos hackers.
Uns empeñáronse en destruír as persoas, outros en esnaquizar a memoria.
Certamente unha escritora pode escoller o seu lugar de nacemento, volver a inventar unha ou varias veces na súa vida, roubar a identidade a outra persoa.
Nacer en Fisterra e decidirse pola Estrada ou A Habana.
Ou nacer no sur e apropiarse do imaxinario da Costa da Morte.
Tamén pode escribir os contos doutra.
Pasar as noites tecleando no ordenador, enchoupada no seu estilo, até producir uns relatos que sexan reflexo dos outros, completar o número.
Que nunca será mil e un, pois mil e un significa outra cousa.
Sempre á noite, pois na nosa, como noutras sociedades, aínda persiste o tabú que prohibe contar contos á luz do día.
Para esquecer que non habían voltar ou que se voltaban, pasados os anos, nada sería o mesmo, imaxinaba que ía na barca camiño da illa.
Pechaba os ollos e esforzábase até que o desapiadado vento da ría esfolaba as súas meixelas, até que o sol cegaba os seus ollos, impedíndolle abrilos.
Sentado ao seu carón Antonio, o amigo co que compartía as escapadas á illa, o amigo do que anos despois non querería lembrar o nome, pois son as traizóns dos que amamos as que máis proen.
Seica houbo un tempo en que Ons estivo inzada de cerquiños e salgueiros, porén hoxe fican pouco máis que abruñeiros, xestas e toxos.
Talvez iso teñan que dicir andando os anos desta terra, seica houbo un tempo en que o país estaba inzado de galeguistas, de xentes co corazón á esquerda, inzado de esperanza.
Logo viñeron os incendios.
Sobre as razóns polas que os propios habitantes da illa prenderan lume ás árbores, pouco se sabe.
Ficaron os toxos.
_Vasme levar á furna para que vexa eses ollos?
Tantas veces como fun á illa e nunca vin os corvos mariños de preto.
Só como unha risca negra, voando en paralelo ao horizonte.
_E baixarás comigo ao Buraco do Inferno?
Cómpre descolgarse trinta metros a pique sobre os cons.
_Baixarei.
Ben sabes que nas cousas importantes son destemida.
Agora el aquí no monte, Melania na vila, e xa nunca baixaría con ela á furna.
Mellor non pensar en Melania, nos ollos grises que furaban os seus.
_E a femia choca os ovos _dixo Melania.
_Melania, os corvos mariños non son galiñas.
Hai igualdade entre o macho e a femia, comparten a tarefa de manter os ovos quentes.
Serán comunistas, coma min.
Por culpa da conversa con don Didio, nin herba de namorar, nin praia de Melide.
Unicamente a furna que os chamaba cos seus ouleos que algúns confunden cos laios das ánimas en pena.
A furna, entrada do inferno, contra a que advertían os vellos habitantes da illa.
En setembro, no monte, un non pode saber se todo iso ocorreu na illa ou se é froito da imaxinación.
Disque cando hai fame un sofre alucinacións, inventa historias, soña con imposíbeis.
Talvez non haxa paxaros con ollos verdes que poñen ovos azuis.
Talvez nunca gobernaron os republicanos, nunca gañaron unhas eleccións.
Talvez nunca bicara a Melania.
Talvez non houbo outros compañeiros que compartían con el o agocho do monte, sempre estivo só.
Até a última semana de setembro aínda tiña un compañeiro, que agora pasara a Portugal.
Por iso agora non tiña outro remedio que falar só.
En setembro nin sequera cantan as ras.
E o inverno afiando as gadoupas, preparándose para esganalo.
Na primeira semana de outubro o enlace que traía comida contoulle que os fascistas andaban detrás de don Didio.
Dicíase que fora un conserveiro quen o denunciara, por republicano e masón.
Segundo o enlace, non quixo caer nas mans dos fascistas, pendurouse dunha trabe no faiado.
Porén, Manuel estaba seguro de que don Didio baixara á furna e, escoltado polos corvos mariños e os araos, entrou polo seu propio pé na entrada do inferno.
Que preferiu o inferno das ánimas en pena, as chamadas da roldiña, ao inferno dos homes.
E prometeuse que un día había volver á furna cun ramallo de flores de xesta para saudalo.
Ás veces xogamos o xogo dos coitelos, ás veces traballamos sen rede no alto do trapecio, da estreita randeeira.
Aínda que non o digamos en voz alta, ti sabes que tamén El me busca para seducirme, El, o que non ten reflexo no azougue.
Cando eu, desempenada contra unha táboa, ti, guindando os teus coitelos desde lonxe, os coitelos espenicando unha a unha a miña camisa, o sostén, a roupa toda até deixarme núa.
Non é sen risco, o xogo dos coitelos.
Outros faríano diante do público para recibiren os aplausos pola súa destreza.
Ti non.
Ti persegues outros obxectivos.
Unhas veces guindas coitelos, outras veces palabras, coa mesma precisión, o mesmo efecto devastador na pel.
Turra por min, puxa, ábreme en dous para que sexamos un, aínda que sexa por un instante.
Eu trabeiche no pescozo porque só cos dentes manchados de sangue é posíbel manter a tenza no alto da randeeira, no alto do trapecio.
Mordín o teu pescozo e a marca dos nosos bicos está impresa a sangue.
Os meus dentes abren un camiño na túa pel por onde circula o desatino.
Un pulso tolo bate no meu sexo.
Aquí arriba, no abalar da randeeira, eu son auga como as mulleres que se levantaron á alba;
ti es madeira como os homes que, guindando coitelos, racharon as camisas.
Non, se che din que é auga, non o creas, direi máis ben que é baba, máis densa que a auga, para que esvare o coitelo; que ese destilado no que se concentra o desexo é como os líquidos segregados por arañas e alacráns no escuro do seu niño, as abellas no fondo da cámara selada:
comeza sendo baba para despois mudar en seda ou mel, en mel ou veleno.
Unha noite en que non me deitei contigo naveguei até Palo Alto, ou o espello de Palo Alto, pois na rede non é posíbel distinguilos, só polo pracer de profanar as augas da física de partículas, de naufragar nesas palabras impenetrábeis;
porque precisaba embriagarme de palabras, pronunciar nomes que non entendía e guiada por símbolos e fórmulas que nunca descifrarei, aínda que para ti poden ser triviais, descender á estrema onde coñecemento e descoñecemento se enfrontan en dúas bandas do espello.
Propúxenche viaxar pola rede sen rede, executar cos corpos unha inverosímil acrobacia:
acoplar o ritmo dos nosos movementos cando me abres pola metade como un libro e les en cada recanto do meu sexo o contrasinal que me converte na cerna dos lóstregos.
O que non se reflicte nos espellos
<inicio_poema></inicio_poema>Onde ías cando eu?<novo_verso></novo_verso>o domingo, o luns, passeig de Gracia, ante Vinçon,<novo_verso></novo_verso>xogaba ás vacilacións, vou, entro, marcho,<novo_verso></novo_verso>_para mercar coitelos_.
<novo_verso></novo_verso>Despois, o paso circado cunha fita, as caras alzadas.
<novo_verso></novo_verso>A pedra desprendida.
Unha muller morta.
Na fachada<novo_verso></novo_verso>un oco ameazante: o baleirado do coitelo,<novo_verso></novo_verso>a simetría implacábel do triángulo,<novo_verso></novo_verso>afiado como a lingua dos cabalos.
<novo_verso></novo_verso>Fallaches, Morte.
<novo_verso></novo_verso>Es ti, coñezo esta danza incivil, este cortexo,<novo_verso></novo_verso>o teu xogo de sedución.
<novo_verso></novo_verso>Primeiro co veleno na man do médico aos vinte e oito anos,<novo_verso></novo_verso>case acertas esa vez.
Aínda levo no ventre as cicatrices<novo_verso></novo_verso>a pel ganduxada con puntadas desiguais que só<novo_verso></novo_verso>a lingua de meu amante<novo_verso></novo_verso>pode curar.
<novo_verso></novo_verso>Despois, nun ano con dous oitos, co camión de oito eixes,<novo_verso></novo_verso>de eixes infinitos,<novo_verso></novo_verso>brandindo a lámina de xeo como un coitelo<novo_verso></novo_verso>na túa man.
Fixéchesme xirar<novo_verso></novo_verso>nunha volta de campá, nunha espiral de orgasmos.
<novo_verso></novo_verso>Deixáchesme a túa marca na cara, onde todos poden vela.
<novo_verso></novo_verso>A terceira vez guindaches un martelo,<novo_verso></novo_verso>un mango de leño, duro coma o teu sexo,<novo_verso></novo_verso>sobre a miña cabeza.
Só mancaches o libro azul.
Por iso<novo_verso></novo_verso>levo libros que me garden.
<novo_verso></novo_verso>É porque vou contando a voces que es un home?
Porque sei<novo_verso></novo_verso>que tes o sexo duro como o leño<novo_verso></novo_verso>que te moves a un ritmo tan contundente<novo_verso></novo_verso>como só os americanos _seica_ saben foder?
<novo_verso></novo_verso>Sei que á fin has tomarme.
Mais non teñas<novo_verso></novo_verso>ciúmes doutros amantes<novo_verso></novo_verso>que saben artes máis sutís.<fin_poema></fin_poema>
A seda do alacrán
Éche así.
Consecuencia de chimpar á auga desde unha táboa tendida en cuberta (sen saber nadar), e todo por renegar do destino de lavar os calzóns do capitán pirata, por moito que se parecese a Corto Maltés.
Non, algo non cadraba.
Imposíbel un libro escrito tempo atrás falar da existencia daquela libraría recentemente inaugurada.
Aínda que, quen sabe?
Talvez hai anos, cando no baixo só existía un dos moitos comercios de tecidos a sucedérense nel desde os tempos da guerra contra os franceses, alguén soñara un día que o edificio albergaría unha manchea de libros.
Picada a súa curiosidade, continuou lendo.
Mais a casa encerraba algo máis que relatos apreixados nos libros.
Outras historias circulaban a través das físgoas nos muros de cachote, pugnaban por desempenarse desde o chan no soto, escoaban polas canles de pedra do antigo acueduto da cidade.
Voces bisbaban fragmentos de conversas a resoaren de parede a parede nalgún ano, un vello contaba en reais os xuros dun empréstimo de usura, unha nai botaba un roñazo ao neno que envorcara o tinteiro na mesa, unhas netas loaban as chulas de arroz da avoa.
Polo interior da casa tamén esvaraban bagullas.
Non podía conter as bagullas mentres, sentada nun dos baúis que os alguacís tiraran a empurróns da casa, aleitaba a seu fillo máis novo.
Desafiuzar, que palabra intratábel.
A onde ir neste serán de inverno no que a chuvia turraba das bagullas para as laxes do chan, xuntándoas con outros líquidos menos limpos a circularen polo medio do Preguntoiro.
Como podía saber ela das débedas que seu home contraera para mercar a casa, o comercio de tecidos.
Aínda non arrefriara o seu cadáver e xa os usureiros petaban na porta reclamando os cartos.
Secou os ollos co dorso da man, os nenos non debían vela chorar, ollou ao seu redor a praza de Cervantes.
Con que ilusión, con que ledicia entrara, da man del, naquela casa a primeira vez, había seis anos.
Coñecérao no Liceo de San Agustín, nunha das veladas nas que se recitaban poesías e, ás veces, falábase polo baixo de liberdade, lembrando os nomes de Solís, Velasco e os outros fusilados en Carral.
Tomaran parte na posta en escena de Rosamunda, onde ela representou un papeliño secundario, mais que deu ocasión a bicos furtivos, en tanto contemplaban entre bastidores á moza de Conxo laiar o triste destino de amante ilexítima do rei.
Estremecía saber que a mesma actriz era filla natural, dicíase que dun cura, aínda que destas cousas pouca certeza hai.
Anos de entusiasmo e fogaxe, nos que el, xunto con Aurelio e Manuel, sentara a carón dos obreiros no banquete de marzo.
Como podía un acto inocente, un xantar baixo as follas novas dos carballos, desencadear tantas ameazas?
E agora isto, os acredores petando unha e outra vez na porta, ameazando coas obrigas de pagamento, sansenicando as follas como os sicarios da raíña Leonor as súas dagas, solicitaremos o embargo.
_Ave María, é que está durmindo.
Asociación ilícita, reunión ilegal, desacato, lei de bandidaxe e terrorismo, propaganda ilegal, manifestación, uso de nome suposto, alteración da orde pública, incitación á folga, difusión de documentos clandestinos reclamando liberdade, reincidencia.
Talvez, baixo unha táboa solta do piso, nunha fenda entre dúas pedras da lareira, aínda quede no que hoxe é libraría algún feixiño de panfletos agochados ás présas e despois esquecidos.
Ou unhas poucas bólas de vidro e unha buxaina, que o fillo máis vello da viúva intentaba subtraer ás mans da nena.
Foi tan precipitada a saída.
As bólas sempre a esvararen soas no piso desnivelado.
Tamén ficou atrás a mesa de castiñeiro coa mancha de tinta, como un mapa dos infortunios, que tanto anoxara á nai cando envorcou o tinteiro.
Como ía saber que estaba detrás do seu brazo mentres facía viaxar o carrete de fío, que nese momento era a carrilana, por riba da mesa.
A nai, tan encabuxada co carrete, que fora azul celeste e agora era negro-azul, como coa mancha na mesa que ningunha lixivia conseguía tirar.
Porén ela mesma meteu hai uns días toda a roupa nun caldeiro cheo de tinta negra na cociña, como se fose guisala.
Unha galloufa que cheiraba mal.
A cisterna tarda séculos en encherse, así non acabaremos, trae, bota os papeis no prato.
Agora envorca o tinteiro.
Envórcao de todo.
De todo.
Rebordou un pouco na mesa, non hai que facerlle.
Nesta casa as mesas sempre tiveron manchas de tinta.
_Até agora non souben...
Coitadiños, para morreren de frío na rúa...
_Madriña!
Nenos, un bico á señora Francisca.
_Subide ao carro que nel hai mantas.
Imos para a casa e despois xa se verá.
Isto non son liñas dun relato, senón berros.
Quen me dera que fosen ficción!
Os camiños no Rego Foxo, corredoiras que é posíbel percorrer a cegas, seguindo as leves pegadas das follas caídas, as ladaíñas da auga.
As únicas contendas que coñeceron foron as de hedra intentando esganar o carballo, as únicas construcións os niños de papel das avésporas.
Camiños para andar neles cos pés nus.
Non será camiño o que non pode ser tocado cos pés descalzos, o que non estará beireado de árbores, o que non dá refixeira aos cáncaros.
Nesa vía de cemento, onde encontrarán as avésporas o néctar e a saiva?
Na miña imaxinación non cabe o monte cacarañado por ela.
Non sei se fun eu quen escolleu o sabugueiro para prenderme, se foi o sabugueiro quen me escolleu a min.
Hai árbores aparentemente máis rexas, porén ningunha con tantos poderes de antigo.
Enguedellada ao sabugueiro, poño a miña esperanza nos trasnos que nel achaban mantenza.
Coas derradeiras gotas de chuspe farei un té de sabugueiro para curar de todo mal.
Talvez, a través dos ocos nas súas pólas, a Cartuxeira de Baíñas retorne para amparar o seu.
Talvez acuda a Roldiña que só entre os seus ramallos encontra acougo.
Nelas confío para praguear á vía.
Valeime, pugas dos toxos, xistras da Porta Ventosa, trenlas dos vimbios, velenos das píntegas, vincallos das silveiras, ferretes das avésporas, xa que non me valen os homes.
Vós sodes Rego Foxo, Seis Ferrados, a Chousura, os Milladuiros.
Vós a fraga e o herbal, a braña e a duira.
Vós sodes eu.
Na tarxeta pouco cabe, mais cartas non nos deixan escribir.
Tan mal non estou, peor foi a sorte de dous que fuxiron, segundo o parte colleunos a Garda Civil na estación de León.
Matáronos e oxalá que fose axiña.
Tampouco vou contar na tarxeta o que lle fixeron a Alfonso Luna, asañáronse _non sei por que_ e mallaron nel cun pau que tiña cravada unha punta.
Espetáronlle a punta no brazo e a ferida, neste galpón onde estamos amoreados, infectouse.
Ao día seguinte levárono ao hospital de Santiago de Compostela, mais xa a gangrena fixera presa nel e morreu.
Na carta que mandaron da casa esta semana dinme se poden enviar un paquete de comida, mais aquí está prohibido, segundo eles a alimentación que recibimos os prisioneiros é suficiente.
Porén, si que está permitido recibir xabón.
Necesítoo para lavarme todos os días, é o único que podo facer contra a sarna que me consome co proído nas inguas e no ventre.
Con todo, o que máis proe, aínda que non llo escriba, son os insultos, escoitar ao tenente dicir "estes beberon sangue".
Palabras que non se borrarían nin con todas as bagullas que se poden chorar nun ano.
Querida irmá:
alégrome de que esteades ben.
Preguntas que podes mandarme e, se non é moita molestia, agradecería unhas alpargatas e dous pares de calcetíns, pois os únicos que teño están furados.
Mira se podes mandar tamén un pouco xabón para os piollos que nos amolan todo o día.
E sobre todo a pomada de xofre que preparan na botica para a sarna.
E se non é abusar, un lapis.
Pola comida non te apures, que non paso fame.
Dáme noticias do pai.
Teu irmán que tanto vos quere e lembra a todos cada día.
Podía sentir orgullo da casa, o seu proxecto, o único que chegara a finalizar, ningún dos outros resultara satisfactorio, remataran na papeleira logo de sufrir transformacións ao longo de innumerábeis borradores:
mellor non facer nada que producir vulgaridades, xa hai abondo.
O deseño da casa era case perfecto, case, pero xa tiña a idea que permitiría rectificar unha vez máis, alcanzar o equilibrio de luz e sombra, achegarse ás liñas escuetas das casas árabes, á brancura dos muros lisos como follas sen escritura, a curva da parede recollendo a beleza cara ao interior.
Cumpría suprimir algunha fiestra, substituílas por lucernarios irradiando desde o teito, estreitar as destinadas a permanecer para que se abrisen cara a dentro como funís, iluminando o interior sen estrondo.
Os planos estaban xa completos no ordenador, agardando só que tivese unha mañá libre para solicitar orzamentos.
Daquela a casa acadaría o estado da perfección, e podería durmir sen preocupacións, quizais ter a tranquilidade de ánimo necesaria para emprender novos proxectos, deseñar outra casa ou, quen sabe, talvez algo máis ambicioso.
Buscou unha lanterna que gardaba, en previsión dos apagóns, nun armario da cociña, e axudándose dela esculcou centímetro a centímetro o corredor á procura do lugar exacto onde unha fenda horizontal nos paneis delataría a porta, mais foi en van.
Semellaba que a parede, como a pel que rexenera novas células para curar unha ferida, aproveitase a noite para soldar todas as fendas entre paneis, restaurando a continuidade da madeira.
E, tivo que recoñecelo ao seu pesar, o resultado era fermoso, os longos paneis de faia branca escintilando, paralelos e delicados como un bosque de bidueiras novas.
Non obstante, aínda sendo fermosos, non podía deixar as cousas como estaban.
Se a porta non aparecía polas boas, había ser polas malas.
Nos armarios e caixóns da cociña había, ademais de lanternas, coitelos.
E na caixa das ferramentas desaparafusadores, trenchas, alicates.
Ao contrario do que ocorría coa fiestra do dormitorio, o lucernario da cociña parecía máis grande que nunca, ou polo menos deixaba pasar máis luz.
O sol do mediodía caía a pique sobre a súa cabeza, era difícil buscar un sitio da cociña onde encontrarse a salvo dos seus raios.
Comeu un bisté á grella e unhas verduras que desconxelou co microondas.
A xulgar polas noticias da radio, fóra o mundo continuaba como de costume:
había un proxecto de traer a Galicia o tren de alta velocidade, hoxe colocábase a primeira travesa e á volta duns dez anos había estar rematado:
o deseño estaba completo.
Pensou en saír da casa e pedirlle axuda a un veciño, a algún dos seus amigos, mais a idea semellaba ridícula, que ía dicir?
Axúdeme a buscar unha porta, perdina.
Sobre todo, que dirían os amigos arquitectos, os seus propios colegas, ti e as túas teimas co deseño!
Fas unha casa onde non hai quen encontre as portas.
Non, non podía expoñerse a iso.
Cando volveu ao corredor, a serra eléctrica na man, custoulle traballo asentar o pé entre o monte de rachas e anacos do illamento que había entre os paneis e o muro.
Diríase que o corredor non era tan ancho, mesmo que as paredes laterais estaban inclinándose cara a ela, como se ameazasen con caerlle enriba.
O falso teito de escaiola, que sempre lle pareceu acolledor, resultaba ominoso, cos focos inseridos espreitándoa como outros tantos ollos malignos.
Pero a súa luz era necesaria para poder traballar, para encontrar a condenada porta.
Empuñou a serra e, premendo o interruptor, comezou a cortar o primeiro panel.
E a parede devolveu o golpe, crebando a folla da serra nun remuíño de faíscas, provocando un curtocircuíto que acabou con todas as luces, deixando o corredor na tebra.
Mais non podía renderse, non podía.
O deseño era o máis importante, faría calquera cousa polo deseño.
Mesmo se as paredes seguían aproximándose, se as fiestras verticais, como a pupila das víboras, a miraban de esguello, cismando nunha oportunidade para pecharse, deixar a casa totalmente ás escuras.
Non importaba se a porta da casa desaparecera tamén, se as esquinas, os ángulos dos muros, se precipitaban contra ela nun intento de esmagar o seu corpo.
As táboas do parqué levantábanse en arcos, tendendo lazos nos que se enguedellaban os seus pés.
Pero ela debía continuar no seu empeño, acceder ao ordenador, imprimir os planos da reforma.
O deseño acabaría por ser perfecto.
<distinto tipo="outra_lingua">Is design what matters</distinto>, é o deseño o que mata.
O deseño é un fin en si mesmo, que chegue a executarse ou non carece de importancia.
Tamén o deseño executa.
Sempre soñou cunha casa que fose realmente orgánica, unha casa con existencia autónoma, independente da actividade dos seres humanos, tan perecedoiros.
Como aqueloutra de Guatemala ou do Salvador a de aquí estaba fechada hermeticamente.
Era gris, como gris era o muro que rodeaba todo o xardín.
Se é que o de dentro era un xardín.
Como gris era o ceo.
Achegouse un pouco máis e decatouse dun pequeno letreiro.
Horario, proclamaba.
De nove a dúas e de catro a sete.
Abstéñanse de chamar fóra deste horario.
Probabelmente eran máis das sete.
Non podía estar certo, pois había tempo que non posuía reloxo.
E de posuílo as augas entoldadas do río Yula arrincaríanllo cando levaron o seu corpo cara ao máis fondo das amadas montañas de Huehuetenango.
Seica había un horario.
Tampouco imaxinara que podía ser así, mais el non tiña apuro.
Deitouse nun recanto onde había unha pouca herba e quedou durmido.
_Querer, quero entrar, claro...
Levo toda a vida agardando por entrar.
_Veremos _retrucou o oficinista enigmaticamente_ se está na listaxe.
Nome?
_Fernando Hoyos.
Chamábanme tamén Carlos.
_Onde e cando naceu?
_Pode prescindir dos engadidos líricos.
Limítese a contestar ao que lle pregunto.
E fixo Deus mil favores de que non estea o xefe.
Non atura a lírica.
Onde e cando morreu?
_Cura non, mais eramos como irmáns no exército dos pobres.
Morremos xuntos, daquela somos máis que irmáns.
Se el non pode entrar, tampouco quero entrar eu.
_Sonlle as normas.
_Pois eu estou en desacordo con esas normas.
Toda a vida loitando contra as normas inxustas e non vou chegar agora ao ceo para someterme a elas.
_Ollo co que fala, que como chegue o das chaves...
_Falo o que quero.
É o único que tiven toda a vida, a miña liberdade.
Imos, Chepito.
_Agardade por min!
Vou convosco que aquí non me deixan rir _e baixando a voz, engadiu_:
Roubei tres milagres da caixa.
_E ti _preguntou Fernando_, como te chamas?
_Dinme Xesús.
Mais, se me admitides no exército dos pobres, podedes chamarme Suso.
Ía ao nacente procurar auga fresca, mollábache o corpiño para escorrentar aquela fervedura.
E de golpe unha tremesía que abanea o teu corpo, unha friaxe.
Ficas irto no meu colo.
Chameite a voces, Cosme, Cosme, tentando enlearte cun rello inútil, o nome apenas pronunciado.
A nena ouleaba.
Ela sentira a morte caustrando polas regañas das táboas.
Eu non.
E agora impotente, o teu corpo no colo, meu codechiño de centeo.
Cubrín as túas mans de bicos, lambendo dos dediños a suor da derradeira ferventía.
Metín os teus dedos baixo a lingua, para restituírlles a calor.
Despois, non sei como, encontreime cuspindo os ósiños.
Vezando nos brazos, nos ombros.
Comungando coa túa carne, coa miña carne.
Cosme, Cosme.
Sen parar.
Zugando o ovo de meu.
A túa carne percorrendo o camiño de volta ao meu ventre, o sangue verténdose no meu sangue, esqueiroando a morte.
O teu nome un fervón entre os ollos.
Fel e cinzas baixo a lingua.
Os ósos, envolveitos nun pano novo, soterrados baixo o capudre.
Saludina deixou de chorar.
De mañá en oito días fará un ano.
Se chegamos.
Ao aleitala os seus dentiños mórdenme o bico do peito, como facía Xacinto hai tempo.
Morde, miña nena, meu neno, máis forte.
Volveu subir o leite, mesturado de sangue ou de bagullas.
Morde, morde máis forte.
Mais eu probara o seu sangue, o sangue que rebentaba o corpo esvaradío dos carrachos que sabían a terra, a metais enferruxados.
A lúa comezou a cambiar o meu corpo.
Dentro de min nacían alustros e tronos, coitelos de linguas, dentes afiados como estelas de cristal.
Cando o cazador nos encontrou a segunda vez eramos dous e non puido escapar.
Desde entón unhas veces vou eu procuralo ao escuro do bosque, outras vén el e entra comigo na casa, enganando aos outros co seu aceno de can, os ollos baixos para non descubrir os relampos de treboada que aniñan neles.
O interno acenou coa cabeza, sen responder.
Tiña os ollos cravados na fenda escura entre as pernas da muller, onde de momento, só escoaba un líquido sanguento.
Por que tanto sangue nun nacemento?
O corpo experimentou unha contracción e a muller deixou escapar un xemido entre dentes.
Foi cando o interno levantou os ollos e encontrou abertos os da rapaza, a súa ollada.
Non debía pasar dos quince anos.
_Será mellor que se acostume, aínda lle quedan nove _ante a expresión interrogante do interno, aclarou_.
Nos meus tempos o catedrático de tocoloxía esixía a asistencia a dez partos para aprobar.
_É verdade...
Mais eu...
O interno non puido completar a frase, dicirlle que el xa acabara a carreira, que aprobara a tocoloxía _con matrícula_ había dous anos.
A cabeza do neno, pugnando por saír ao exterior reclamou a atención do médico.
O médico cortou a embigueira e, poñendo o neno boca abaixo, deulle un par de fanecas nas cachas.
O neno berrou con esa voz dos naipelos que é como un chío de gaivota e logo acometeu a difícil tarefa de respirar varias veces nun minuto.
Manuel, o interno, aínda sorprendido pola aparente facilidade coa que o rapaz nadara desde o interior da nai até o inhóspito mundo exterior, termou das tesoiras que lle poñía o médico na man.
_Meu neno!
A comadroa colleu o neno para lavalo e vestilo e a rapaza deixouno ir sen resistirse.
Mais no fondo dos seus ollos escuros, mentres daba fin o libramento coa expulsión da placenta, Manuel volveu ver latexar o terror de animal impotente.
Aquela noite naceu outro neno ou, por dicilo con máis propiedade, houbo un segundo parto no quirófano de xinecoloxía do Clínico.
O rapaz viña enfisgado e naceu morto.
Á nai houbo que extirparlle o útero como consecuencia dunha hemorraxia incontrolábel.
Aínda que Manuel non asistiu a este escoitóullelo contar a dous médicos ao pé da cama dunha enferma de cancro na sala de Santa Rosa.
O primeiro faláballe ao segundo polo baixo da traxedia dunha muller que perde, xunto ao seu primeiro fillo, a posibilidade de ter outro.
_... un cambio de nada nos papeis e os dous saen gañando.
O rapaz estará moito mellor con eles que no hospicio.
A muller estaba sen coñecemento e nin sequera saberá que seu fillo naceu morto: para que?
Visitaba con frecuencia a Laureano, establecido como dentista nunha vila a dez quilómetros e que tiraba as moas de toda a bisbarra, aínda que na vila de Manuel o barbeiro sempre exercera de sacamoas e había quen seguía indo a el por rutina.
Laureano, doce anos máis vello, era un home orixinal, comezando polo método que seguira para adquirir experiencia en dentamias, nunha época en que os estudos de odontoloxía como tales non tiñan entidade propia e os médicos acababan a carreira ben preparados para facer un pouco de todo ou mal para especializarse en nada, segundo se mire.
_Ao comezo practicaba coa familia.
_Tan mal tiñan os dentes? _sorprendeuse Manuel.
_Ca!
Mais dalgunha forma tiña que aprender...
Furáballes unha moa e facíalles un empaste.
_Algunha moa si que lles saquei _admitiu Laureano_.
Non moitas.
Unha a un irmán, outra a outro, outra máis á muller...
Un día, estaba acabando de comer, veu unha criada da Casa Grande cun recado de don Ubaldo Freire que solicitaba a súa visita.
Don Ubaldo era, probabelmente, o home máis rico da vila, dono de dúas fábricas de conserva e salga e dalgúns barcos.
Manuel oíra falar del, mais nunca tivera a oportunidade de encontralo.
_Está ben.
Pasarei ás catro e media.
_Di o señor que se quere lle manda o coche.
_Grazas.
Non fai falta.
_Mandeino chamar porque din que vostede sabe moito das enfermidades das mulleres.
_Está enferma?
_Canto tempo levan casados?
Freire interrompeuno cun aceno impaciente da man, como quen espanta unha mosca.
Manuel xa sabía que a idea de que a esterilidade podía deberse a eles non era facilmente aceptada polos homes.
_Tampouco dous anos é demasiado tempo.
Aínda pode quedar.
_Podo, se quere.
_Está arriba, con miña nai.
_Madalena?
Aquí está o doutor.
_Podo facerlle algunhas preguntas?
_Madalena, o doutor está aquí para axudarte.
Non hai que ter medo nin che vai facer dano, verdade doutor?
_Claro que non.
Imos ver se hai algún problema e como se podería solucionar.
A nai de Freire levantouse e, con autoridade, acenou para Madalena en dirección á alcoba onde Manuel puido ver a cama aberta, disposta.
_Pode lavar as mans mentres eu a axudo a desvestirse.
Sentíase un estafador.
Para que necesitaba explorar a aquela muller?
Xa sabía que non era estéril.
Mais tampouco era posíbel explicarlle á sogra ou ao marido que tivera un fillo había sete anos, dato que, a xulgar pola conversa da biblioteca, debían descoñecer por completo.
_Pode pasar.
A señora Freire estaba tendida na cama, cuberta cunha saba e tiña os ollos pechados.
Manuel decatouse de que estaba tremendo.
Achegouse a ela.
_Reláxese, por favor.
Procurarei que non lle moleste.
Mentres lembraba o médico pedindo:
Empurre, empurre!
O rapaz tería sete anos, unha idade para gozar del, contarlle contos á noite, despedilo cun bico.
Algo que a señora Freire, a pesar dos seus modernos zapatos, das fermosas medias de seda, nunca podería facer.
A exploración non indicaba nada fóra do normal.
Todo correspondía a unha muller nova e sa.
As razóns para que alguén non quede preñada poden ser de moi distinto tipo mais, se había algunha que impedise á señora Freire cumprir a máis grande arela do seu marido, non era aparente.
_Desde o punto de vista anatómico, está todo perfectamente.
Ela levantou a vista e deixou escapar un _case imperceptíbel_ suspiro de alivio.
Manuel continuou.
_Pode haber outros motivos, por exemplo desarranxos na ovulación que non se detectan cunha simple exploración, mais non parece o seu caso, cuns períodos tan regulares... ou tamén podería tratarse dalgún problema do seu marido _non se lle escapou a forma en que a nai de Freire o mirou ao escoitar isto_.
En todo caso, dous anos non é demasiado tempo.
Cómpre seguir intentándoo, ás veces un matrimonio tarda tres ou catro anos en ter o primeiro fillo.
Logo de despedirse da señora Freire, Manuel tivo que repetir estas mesmas palabras ao seu marido que fungou de forma despectiva ao escoitar de novo a hipótese de que el podía ter algunha responsabilidade na tardanza dos fillos.
_Eu creo que está perfectamente.
_Nada máis? _Freire parecía desilusionado_.
Podía mandarlle tamén un reconstituínte, para que colla un pouco de forza.
_Tampouco lle fará mal ningún _dixo Laureano_.
Non cismes tanto.
Outra cousa sería se lle receitases purgantes...
Manuel calou.
Non lle contara nada do seu encontro coa muller de Freire había anos.
_A túa cliente!
Deus nos libre!
Capaz serías de sacarlle un par de moas ou tres para practicar.
_Ben sabes que non.
Iso foi ao comezo.
A xulgar polo seu sorriso, ten a dentadura en moi boas condicións.
Seguro que Freire lla mirou antes de casar con ela;
estuda moito todo o que pasa a formar parte das súas posesións.
_Está xa coas dores...
Sabe o camiño da praia?
Loliña estaba coas contraccións.
Era unha muller loura, de ollos claros.
En condicións normais debía ter unha cor sonrosada que os traballos do libramento fixeran mudar ao encarnado.
As súas cadeiras amplas podían anticipar un parto sen complicacións e así foi.
Un varón longo que apertaba os seus puños e boquexaba aprendendo a meter aire nos pequenos pulmóns.
A muller, aínda arfando, reclamou cunha voz estrañamente segura:
_Chame polo meu home, debe estar na cociña.
Non era esta, porén, a opinión de Laureano nin segundo este os dixomedíxomes da vila.
_Ese neno éche fillo de Freire.
Por que ía mercar un terreo para Loliña e mandar facer unha casa nova se non?
Rabea por ter un fillo e mentres a muller non llo dá, confórmase con facelos por aí.
_Ti acreditas niso? _preguntou Laureano_.
Non serán andrómenas?
Eu non as estudei, no meu tempo non se ensinaban...
Mira cantas cousas que se tiveron por dogmas noutra época, como sangrar aos doentes, non eran máis ca erros elevados á categoría de verdades a forza de repetilos.
Freire pasou pola casa de Manuel para pagarlle xenerosamente e fachendear do neno.
_Non, non creo.
_A señora está na horta.
A criada conduciuno á parte de atrás da casa, onde a muller de Freire, tesoiras de podar na man, libraba un camelio encarnado das flores murchas.
Tendéndolle a man sorriu.
Tiña unha expresión distinta do primeiro día e Manuel esqueceu os seus bos propósitos.
Manuel quedou suspenso por un intre, sen saber que dicir.
_O que temo _continuou ela_ é...
Pode que non teña fillos por algo que pasara cando... no parto?
_Non é probábel.
Foi un parto normal, sen complicacións.
Nada que puidese alterar a súa capacidade para quedar encinta de novo.
_Por ese lado pode estar tranquila _dixo el.
_Ten mellor aspecto _dixo Manuel, co obxecto de romper o silencio, ademais de ser verdade.
_Acompáñeme, faga favor.
Teño que cortar unhas rosas.
O dos fillos preocúpame, mais non cismo neles cada día como Ubaldo.
Agora quere mandarme ao balneario de Cuntis para que tome as augas.
Que opina vostede?
_Se non lle desgusta ir... mal non lle fará.
Aínda que non creo que iso favoreza un embarazo máis que tomar as nove ondas.
Falando de números, estiven revisando os libros e hai algúns médicos que recomendan levar un calendario moi preciso dos días do ciclo, entende?
_Non de todo.
Pode termar destas rosas?
_Anotar o día en que comeza a regra e asignarlle o día un.
Logo contar os días a partir dese e procurar que... o coito coincida cos días trece, catorce, quince, cando debe producirse a ovulación.
_Foi culpa miña.
_Sabe, doutor?
Está moito mellor desde que toma esas tisanas que vostede lle receitou.
Xa digo eu que a metade do que ten son nervios...
Un par de semaniñas no balneario viranlle moi ben.
Manuel entendía demasiado ben e non respondeu.
Madalena marchou para o balneario un martes, e durante ese día e o seguinte Manuel felicitouse varias veces de que, ao estar lonxe, podería esquecela.
O xoves comezou a chover, un deses chuvascos de primavera.
Pobre Madalena, non podería pasear!
O venres, despois de pasar consulta, meteu algunha roupa nun maletín e, dicíndolle á criada que ía en Santiago até o luns e que se había algunha urxencia avisasen o médico da vila veciña, colleu o coche de liña.
En Santiago colleu outro coche de liña e chegou a Cuntis ás seis da tarde.
_É paciente túa?
Parece gozar de boa saúde.
Anda paseando todo o día.
Agora mesmo debe estar no parque, onda o río.
_Que queres?
Quen entende as mulleres!
Manuel deixou as cousas no cuarto, colleu un paraugas e saíu cara ao parque.
Semellaba baleiro, os grandes carballos, as catalpas e outras árbores exóticas os seus únicos habitantes.
Camiñou polos paseos e estaba a piques de dar volta cando albiscou, preto do río, unha figura envolta nun mantón, desafiando a chuvia.
_Madalena!
_Só orballo _dixo ela.
El non explicou que facía en Cuntis e ela non llo preguntou, unicamente sorriu co seu sorriso misterioso.
_En Santiago? _sorprendeuse Manuel.
En Medicina as primeiras mulleres acabaran a carreira só dous anos antes ca el.
_Fixen Maxisterio na Escola Normal.
Quería esquecer a vila, a familia, todo o anterior.
Despois da violación, de encontrarme co fillo, logo do parto non podía deixar de pensar nel.
Os meus peitos choraban leite amargo.
Meu neno!
Sabe Deus se vivirá, levados polas aldeas, catro nun canastro...
_Quizais máis do que tería de quedar comigo _murmurou ela.
_E a túa familia, non puido obrigar a quen te forzou a casar contigo?
_Casar!
Era meu tío, o irmán de meu pai, casado.
O único que lle preocupaba á familia era quitarme do medio durante o embarazo, desfacerse do neno, botar terra por riba.
E despois argallar a voda... iso xa o saberás, sábeo toda a vila.
Esa noite tivo ocasión de comprobar que era certa a súa sospeita da relación entre a frialdade _ou ausencia dela_ na muller e a habelencia do home.
Unha comprobación experimental, como as que defendía Laureano.
Aínda que nese momento Manuel tiña a cabeza noutra cousa.
Ubaldo Freire mantiña que o mérito do embarazo non había que atribuírllelo só aos coidados do médico.
_A idea do balneario foi miña.
E nada máis volver de alí quedou preñada.
_Foi moi efectivo o calendario.
Era a min a quen dirixías a vista, tratando de distinguirme a contraluz entre a morea de xente que animaba a Suso con voces e asubíos.
Adiante, campión, xa é teu!
Tratando de cruzar a ollada comigo, certificando co teu sorriso que a noite anterior non fora un soño.
E eu, intentando sen éxito atravesar a muralla humana, devorando a imaxe do teu corpo, dos ombros que a camiseta deixaba ao descuberto, a pel da que a miña levaba aínda a queimadura.
Aspirei, crendo que ía ulirte, mais só chegou a marusía.
O meu sexo estremeceuse, lembrando a túa man nel, lembrándote dentro había apenas unhas horas.
Eu irei na piragua, dixeras, pasarei fronte a ti.
Pararei a mirarte e pensarei que estás núa, como agora, empuñarei o remo, pero imaxinarei que estou aloumiñando os teus peitos e ti imaxinaralo tamén.
Aínda que unicamente podía verte a través dunha fendiña, entre as costas daqueles dous mangallóns, mesmo se non sabía se ti poderías verme a min, co sol de fronte e a multitude no peirao, fiei nas túas palabras, no sorriso que só eu podía comprender, imaxinei que acariciabas os meus peitos coas mans.
Porque fiaba na madrugada.
Quince ou dezaseis metros entre nós e estaba totalmente húmida.
O berro do público colleume por sorpresa.
Suso chegara ao extremo, tiña na man a bandeirola e eu non o vira.
Cando volvín de novo a vista cara a ti, a piragua perdíase pola dereita e parecías atender unicamente aos remos.
Non vira a meu curmán coller a bandeirola nun equilibrio improbábel, e debíalle _aínda que el o ignorase_ os arrebatos da noite pasada, a impronta da túa pel, a cama revolta, as palabras murmuradas, unha manchiña encarnada nas sabas.
Meus pais deixáranme vir a Vigo, pasar aquí a noite, para velo competir.
Crían que ía durmir á casa dunha compañeira de curso.
De ti case non coñecían a existencia, nin Emilio, meu irmán, lles falaría nunca de ti por motivos de seguridade.
Menos podían coñecer que nos bicabamos furtivamente nos parques, que unha trabada túa deixara unha marca negra no meu pescozo, ou imaxinar que teus pais marcharan a fin de semana, que a casa era toda para nós.
E a túa cama.
Tiñamos dezasete anos.
Eu víraos, eses panfletos.
Gardaba un deles no meu bolso, dérasmo ti.
Denunciaban o fusilamento dun comunista, Julián Grimau.
Emilio e mais ti repartiriádelos na quenda das seis da mañá.
Pregunteime se a ti tamén te seguiran, se irían buscarte á túa casa.
Quizais á madrugada, eles adoitaban chamar de madrugada, tirar as súas vítimas da tépeda despreocupación do sono.
Unha parte de min temía por Emilio, agora nas súas mans naquelas bufardas da comisaría da rúa Luís Taboada, das que se narraban en voz baixa historias estarrecedoras.
Poucos dos que pasaran por alí falaban delas, a meirande parte ían directamente ao cárcere, outros non querían preocupar máis á súa familia.
Mais a miña angustia estaba dividida entre ti e mais el.
Esa tarde nada sería como eu imaxinara, ti abrindo a porta, a roupa que nos iamos quitando un ao outro esquecida camiño da túa cama, tan estreita.
Mercara un bocadillo, coa intención de comelo mentres subía ao teu encontro no tranvía, que nese tempo aínda agatuñaba pola pel de Vigo.
O bocadillo que non comín.
As palabras de meu tío significaban que houbera dúas madrugadas, non unha.
Mentres eu descubría camiños na túa pel, outros trazaban na de meu irmán un mapa coa punta acesa do cigarro.
A madrugada enganáranos, a min entregárame a túa lingua e a Emilio saltáralle catro dentes.
Despois aplicáronlle, a el, non aos que o torturaran, a Lei de Bandidaxe e Terrorismo.
A madrugada era unha impostura e tamén o sol, agochando no contraluz a podremia das sombras.
Asistiu vostede?
Non asistín, non.
Tiña unicamente trece anos e aínda estudaba en Heidelberg.
Cando mozo gustábame o viño, dixo Karl.
No Club dos Poetas en Trier adoitabamos beber viño.
Daquela era moi novo e agora é demasiado caro...
Interrompeuse abruptamente, ao lembrar que os británicos consideran de mal ton falar dos problemas económicos.
Podo ofrecerlle tabaco?
Sente, faga favor.
Charles gardouse de facer notar que o tabaco ofrecido por Karl era moi inferior ao turco do que el adoitaba enrodelar dous cigarros cada día.
Ademais do rapé, eran a única axuda da que se servía para completar a súa grande obra, os cadernos sobre transmutación, que non confiaba en ver finalizada en vida.
Algúns dirían que os cigarros eran estimulantes, mais el chegou a escribir que o facían descansar.
Ben sei, ben sei, apurouse a intervir Charles.
Quería evitar que o máis novo lembrase en alta voz un acontecemento tan doloroso.
Dicilo é volver vivilo.
Ah!
Daquela por iso cría coñecelo...
Vostede estaba alí, na capela de Tottenham Court Road, a semana pasada.
Estaba, si.
É tan triste soterrar un neno en abril, dixo Charles suavemente.
Pobres de nós! exclamou Karl.
Musch era a laverca da casa.
E a súa voz crebouse.
Unha formiga de dezaoito metros cun chapeu..., repetiu Charles, dando voltas nas mans ao seu chapeu de feltro, eu non debo noites de insomnio ás formigas, mais si aos arneiróns.
Os arneiróns?
Desculpe mais non sei a que se refire, estrañouse Karl, a quen lle custaba recoñecer ignorancia nalgún tema, acabando de enrodelar un cigarro.
Son esas pequenas cunchiñas, como volcáns en miniatura do tamaño dun gran de arroz, que cobren as rochas nas praias.
Dediquei oito dos mellores anos da miña vida a escribir catro volumes sobre eses seres aparentemente insignificantes.
Aínda non hai un ano que foi publicado o último.
Ah!
É probábel que vostede e mais eu esteamos de acordo en que ningún ser é insignificante.
E agora que os menciona:
Non lin en algures que ese traballo mereceu a medalla da Royal Society?
E tirando un chisqueiro do peto do chaleco ofreceu:
quere lume?
Charles prendeu o cigarro e aspirou fondamente.
Estamos de acordo, estamos.
Ningún ser é insignificante.
E menos os arneiróns, eses misteriosos crustáceos.
Porque aínda que semellan cunchas, non o son.
Foi un compatriota seu, Hermann Burmeister, quen os situou como parentes dos caranguexos.
Moito aprendín deles para o meu traballo sobre as relacións entre especies.
Karl levantou a cabeza e guindou cara ao teito aneis de fume.
Como admiraba Musch aqueles círculos perfectos que seu pai era quen de construír!
Non cansaba de pedir máis e máis.
Non sei se Burmeister e mais eu somos compatriotas, dixo.
Eu xa non teño patria.
Fixen das cidades obreiras a miña patria.
Lin aquilo, dixo Charles, de proletarios de todos os países... vostede ceibou unha pantasma a percorrer Europa.
Admirou furtivamente os aneis de fume que o outro producía con tanta facilidade.
Os del case sempre esgazaban, probabelmente porque dous cigarros ao día non permiten unha práctica dilatada como a do home máis novo, reflexionou a modo de consolo.
En todo caso Burmeister foi quen de interpretar acertadamente o desenvolvemento das larvas, o paso de nauplius a cypris.
E teño entendido que ultimamente pasa máis tempo na Arxentina que en Alemaña, non sei cal considera a súa patria.
Nauplius, cypris... fermosos nomes.
Lémbrame os meus latíns do bacharelato.
Ás veces Musch pedíame que lle recitase poemas en latín.
E cando intuía que estaba angustiado polas débedas cantaba a Marsellesa.
Non podo resignarme a non acubillalo no colo nunca máis...
Iso mostra que non son un home importante, non sabe o que escribiu Bacon?
Un home capaz de establecer relacións coa natureza e o mundo recóbrase doadamente das perdas.
Eu non son un deles.
A morte de meu fillo estremeceu o meu corazón.
Sinto a perda tan intensamente como o primeiro día.
Non o sabía, dixo.
Queremos, moitas grazas, dixo Karl, apartando bruscamente os papeis e facendo desaparecer axiña o pano de mesa nas profundidades do peto dun seu abrigo, moi gastado, pousado de calquera forma nunha cadeira.
Non crea, trátoos con agarimo.
A dicir verdade, e Karl sorriu, trato mellor os meus escritos que a min mesmo.
Cada unha desas follas leva prendidas moitas horas da miña vida.
Elas son responsábeis dos furunchos que me amolan día e noite, dos sarabullos.
Se pasease a miúdo cos meus fillos polas Brañas de Hampstead como fago os domingos, no canto de estar encadeado á mesa, talvez fose un home san.
Eu tamén padezo de erupcións, dixo Charles.
Mais sobre todo de flato e vómitos.
As palpitacións do corazón impídenme durmir moitas noites.
Tan só o gozo que me produce o traballo científico fai esquecer ás veces ese constante desacougo.
Durmir!, exclamou Karl, desde que soterramos a Musch non sei o que é durmir.
Durante varios días tiven a sorte de padecer unhas xaquecas tan terríbeis que me impedían pensar, ver, ouvir.
Hoxe por vez primeira soportei a luz, se se pode chamar luz a esta brétema de Londres, puiden saír da casa, coller de novo a pluma.
Mais tamén pensar, lembralo, ter a certeza de que non o volverei bicar.
O único que me sustenta é a amizade dos meus amigos, a esperanza na tarefa que debo finalizar.
Pois a pesar do que di a señora Kathleen, eu non me considero un filósofo.
Os filósofos apenas interpretan o mundo, a cuestión na que eu me empeño é mudalo.
Aínda non comeron os scones?
Van arrefriar.
Grazas, señora Kathleen, dixo Karl, mais non son quen de comer nada.
Non me pasa pola gorxa.
Ben sabe que devezo polos seus bolos, mais hoxe non podo.
Beberei o té con moito gusto.
Tamén eu, dixo Charles, pois o meu estómago non responde como eu quixese e non adoito comer nada entre horas.
Dígame unha cousa, interrogou Charles:
a vostede non lle preocupan as consecuencias que poden ter os seus escritos para a súa reputación?
Non pensa no rexeitamento social que talvez produzan?
Ah!, dixo Karl, non pense que a miña vida é tan dura.
Tiven moita sorte.
Estou casado coa muller que sempre amei e ela adórame.
Ás veces cústame entender por que, engadiu cun sorriso.
Temos unhas fillas marabillosas... sei o que me vai dicir, que un oleiro nunca falou mal das súas olas, mais Jennychen e Laura, que teñen once e dez anos, son encantadoras, e a pequena Eleanor, a nosa Tussy, cos seus tres meses, é a única que nos fai esquecer a dor pola morte de Musch.
Ninguén hai máis feliz ca nós ao pasearmos polas Brañas de Hampstead os domingos.
Hai unha parte da sociedade entre a que teño pésima reputación, mais, que me importan?
As miñas ideas tamén me levaron a trabar amizade con Friedrich, ás veces emprendo partidas de xadrez que duran toda a noite con Wilhelm Liebknecht, e con Bauer aínda bebemos cervexas e cantamos até enrouquecer, como se fósemos novos, nos pubs de Tottenham Court Road.
Talvez lle parezan ocupacións pouco serias para un filósofo, mais xa lle dixen antes que non me considero un filósofo.
Nin tan serio como algúns pensan.
Vostede, dixo Karl empéñase na mudanza das especies, e eu na mudanza do mundo.
Son campos moi distintos, mais os dous encamiñados a que os homes sexan máis libres.
A pesar dos furunchos e os sarabullos, do insomnio e dos acredores, compartiremos a honra de que os nosos escritos entren no índice dos libros prohibidos.
Que máis pode arelar un escritor?
O lugar e casal de Toba pola vida de tres reis e vinte e nove anos máis, polo que se obriga a dar e pagar á Colexiata de Muros cada ano por agosto corenta e dous ferrados de trigo en renda e pensión.
O Vilar de Toba a don Diego de Lamas e Soutomaior, por vinte e catro ferrados de trigo, un castrón ou oito reais, dúas galiñas de campo boas ou dous reais, catro ferrados de millo miúdo e catro de avea.
As leiras do Santo, que chaman Leira Longa e Leira das Laxes e o Grelo, en seis ferrados e medio de trigo e oito cuartillos de centeo.
2. Partos na casa de Francisco López
A súa muller María Francisca Leira pariu, o 12 de setembro de 1824, a María Rosa, que faleceu aos dezasete días.
A súa muller María Francisca Leira pariu, o 26 de xuño de 1832, a Ramón.
A súa muller María Francisca Leira pariu, o 2 de setembro de 1834, a Francisco, que morreu pouco despois.
A súa muller María Francisca Leira pariu, o 5 de decembro de 1836, un neno que naceu morto, sufrindo a continuación do parto unha hemorraxia da que morreu o 7 de decembro aos trinta e dous anos de idade.
A súa criada Xosefa García pariu, o 20 de outubro de 1840, un neno do que non quedou rexistrado o nome.
A súa criada Xosefa García pariu, o 16 de xaneiro de 1842, a Manuel.
A súa filla Manuela pariu, o 7 de febreiro de 1853, un fillo natural, do que non quedou rexistrado o nome, casando co pai, Caetano, un ano despois.
3. Condenacións que o Licenciado Paio Pose da Ínsua, cura e reitor da Igrexa de Santo Adrão de Toba, fai cargo aos veciños e fregueses da parroquia por faltar a misa os domingos e festas no ano de 1644
A Pedro do Allo, catro reais.
A Pedro Lado, catro reais e dous cuartos.
A Fernando de Toba, por faltar á misa e ás súas obrigas como mordomo da Igrexa, oito reais e unha arroba de aceite.
(Tradución ao galego de A. M.)
Manifiesto Comunista, de Carlos Marx e Federico Engels (subliñado a lapis).
Sempre en Galiza, de Alfonso Rodríguez Castelao (con signos de ser lido).
Cuadernos de Ruedo Ibérico, número 28/29 (cun artigo sobre o Consello de Guerra de Burgos).
Los hermanos Karamázov, de Fiodor Dostoyevski (é un autor ruso e, segundo a contracapa, a historia transcorre en Rusia).
La escuela moderna, de Francesc Ferrer i Guardia (este libro está editado en Barcelona).
Trece estampas de la traición, de Luís Seoane (carpeta de gravados, na portada figura unha caricatura do Caudillo cun coitelo entre os dentes).
Vientos del pueblo, de Miguel Hernández (con varios poemas marcados).
Las tareas del proletariado en la presente revolución, de Vladímir Ilich Lenin (editado por Edicións Progreso de Moscú).
Mundo Obrero (periódico editado polo Partido Comunista).
La guerra de guerrillas, de Ernesto Guevara (coa capa manchada de café).
La mujer nueva y la moral sexual, de Alexandra Kolontai (cunha muller núa na capa).
Servir al Pueblo (panfleto editado polo Movimiento Comunista) .
La política de las huelgas de masas y los sindicatos, de Rosa Luxemburgo (fáltanlle as últimas páxinas).
Galicia Hoy, de Santiago Fernández e Maximino Brocos (outro da notoria editorial Ruedo Ibérico, este impreso en Bos Aires).
La revolución contra el capital, de Antonio Gramsci (parece rilado por trazas).
Os amoriños primeiros son malos de arrincar e nunca puiden tirar a Dafne do meu corazón.
Disque o poder das herbas está sometido a Apolo, mais non hai herba ningunha capaz de curar o amor.
Xa os meus pés, antes tan veloces, están mudando en raíces, verde é a miña barba e as mans pronto serán pólas.
Dafne: comprenderás que fago isto por amor?, e con que lingua cho direi, se a miña é unha racha?
Claro que o avó non ignoraba que as troitas son peixes.
Mais as troitas constituían un grupo á parte, unha categoría tan importante como para merecer nome propio.
En canto aos peixes, só máis tarde aprendín que algúns tamén posuían nomes de seu, boga, zamborca, espiñento, carpa...
Non é de estrañar que os pescadores non lles prestasen moita atención a peixes como o espiñento que non se comen, aínda que, como dicía miña avoa, se a ela lle dixesen de nena que a xente ía mercar pións e comelos, non o crería, e calquera sabe se alguén acabará coméndoos.
A semana pasada vin na facultade de Bioloxía un póster dun congreso no que se falaba do valor nutritivo dos apegóns, eses bechos mariños que parecen lesmas de cores ou xelea de froitas pegada ás rochas da praia.
Seica se comen fritidos como as luras.
Miña avoa revolveríase na súa tumba se o escoitase, mais eu asegúrovos que se mo ofrecen ao tomar unha cervexa heino probar.
A aventura comezaba o día anterior, porque cumpría preparar o cebo, mellor dito apañalo.
No verán, en xullo ou agosto apañabamos saltóns e en marzo e abril, cando chove e o río _ou os regatiños pequenos_ baixan coa auga turbia, miñocas.
No mes de maio, se iamos moi cedo, empregabamos areixas, larvas de mosca, cando se podían conseguir.
Se non había engado vivo á man, moscas artificiais.
Isto dicía meu avó que para min era, e aínda é, a máxima autoridade en cuestións pesqueiras.
Porén o máis importante, segundo el, non era o engado nin a cana de bambú.
O máis importante era meterse na pel da troita.
Poderíase crer que o pescador e a troita son inimigos, que loitan nunha batalla na que un vencerá e outro perderá, na que para a troita ser vencida significa perder a vida.
Con todo para meu avó, e quizais para moitos pescadores, a relación coa troita parécese máis a un cortexo amoroso.
Os participantes estúdanse un ao outro, intentan comprenderse, enguedéllanse nun baile no que ás veces cambian de parella.
Hai ocasións en que unha troita de bo tamaño consegue liscar, levando un anaco de cebo na boca e o pescador, no canto de asañarse, narra aos amigos a fazaña da troita como se fose el mesmo quen lle ensinara a fuxir con media miñoca entre os dentes.
_Tes que meterte na pel da troita, nena _explicaba o avó_.
Imaxina que es unha troita.
En que lugar do río estarías?
Esta conversa tiña lugar pola tarde, o día antes da pesca, porque outra regra do avó era que mentres pescabamos non se podía dicir nin palabra.
Silencio absoluto.
A única que tiña dereito a facer algúns sons neses momentos era a troita.
Pescando co avó aprendín a mirar o que había no río, a distinguir os paxaros por un lampexo de cor nunha árbore, a adiviñar as ras baixo a superficie.
Aprendín a pensar como unha troita.
_Se ti foses unha troita e viras unha miñoca bailando a muiñeira na auga nunha mañá de bo tempo, na que non houbo chuvias.
Que pensarías?
_Se cadra... desconfiaría un chisco.
Meténdose como se metía na pel da troita, o avó nunca lle faría trampa.
Aínda que non houbese prohibición, nin se lle pasaría pola cabeza pescar antes de marzo, na época da freza, cando as troitas están máis frouxas porque non comen, e andan arredor dos ovos.
O del era o xogo limpo.
Desatemperábase cos furtivos, coa xente que lle facía trampulladas ás troitas.
Agardamos e agardamos.
As troitas non apuraban e nós tampouco.
O picapeixe deu outra pasada sobre a auga, como se quixese afirmar que aquel era o seu territorio.
En fronte, da outra banda do río, o vento abaneaba as pólas dun salgueiro cubertas de flores amarelas como plumas dun paxaro de ouro.
Uns pasos detrás de nós cantou o merlo.
E repentinamente un estouro xordo sobresaltou a calma do aire.
O home nin sequera tiña unha cesta de pescar, senón un saco de esparto no que estaba metendo con moito apuro as troitas mortas.
Era un home pequeno, de meixelas afundidas, fraco, con cara de fame.
Non era raro ver xente con cara de fame daquela.
Mais eu creo que o avó nin o mirou.
Botouse a el e deulle unha puñada con tanto ímpeto que o deitou por terra.
O home ficou deitado onde caera, co brazo protexendo a cabeza, como agardando un novo golpe.
A manga do xersei, naquel brazo, tiña o cóbado roto.
_Vaime denunciar? _preguntou.
Sangraba polo nariz e tiña un aspecto lamentábel.
O avó, collido por sorpresa, farfallou palabras inconexas.
A el os regulamentos tanto lle tiñan.
As troitas, iso era o que o amolaba, as troitas.
Non se podía usar carburo, era un pecado.
Intentou limpar o sangue do nariz coa manga do xersei e o que fixo foi enzoufar toda a cara.
_Para comer, pésqueas coa cana _dixo o avó.
Tirou do peto o seu pano limpo, dobrado e deullo ao home.
_Vaise manchar todo _dixo o home, con todo colleuno e repetiu_.
Leva razón.
Non volverei usar carburo.
Entón o avó fixo o que nese momento me pareceu máis estraño de todo.
Meteu outra vez a man no peto, tirou un rolo de billetes e deullos ao home.
Despois marchamos para onde tiñamos as canas e ese día o avó pescou unha de case dous quilos.
Métenlle na boca unha pina, ou se cadra unha pedra, para que non a poida fechar.
E o coitelo por baixo.
E saíu o cabalo rubio.
_Necesitamos outra vía _díxolle en castelán á segunda figura de bata branca que estaba ao seu carón.
A segunda figura deixou escapar unha blasfemia, e a primeira abriu os ollos alarmada, acenando para o home da cama.
_Este xa non oe nada _xustificouse o segundo, mentres extraía a agulla da man inchada e examinaba esta con desgusto, como quen mira un anaco de carne pouco adecuado para cociñar_.
Nin sequera se decata de que estamos aquí.
Como para contradicir estas palabras, o vello da cama abriu traballosamente unha das pálpebras e mirou máis alá das figuras de bata branca coa súa ollada desenfocada.
As pálpebras do outro ollo estaban adheridas, non era posíbel desapegalas.
Musitou unhas palabras cun fío de voz rouca.
_Que pide? _preguntou o primeiro.
_Non te estás pasando?
Mira que chamarlle avó!
_Chamei así aos vellos do hospital toda a vida.
Que queres?
Unha de dúas, ou trátoo como un vello calquera ou, se me fas lembrar quen é, o que desexaría é mandar á merda o xuramento hipocrático e esganalo co tubo do soro.
As figuras brancas retiráronse do campo de visión do home que xacía na cama.
Non do cuarto, nunca o deixaban só.
El volveu murmurar aquela palabra ou palabras moi baixiño.
Meu rei, meu rei.
Pechou o ollo que tiña aberto pero seguía vendo o cabalo rubio.
Non era estraño que non o entendesen, aquí ninguén falaba galego.
Tampouco en Galicia falaban xa galego, ou polo menos iso decretara.
A primeira vez que foi á súa vila natal despois da vitoria dirixiuse a eles chamándoos "queridos paisaniños", porén poucas veces máis se permitira nin sequera unha palabra, un diminutivo.
Se algunha vez soubo algo desa lingua, atapullouno no máis fondo da conciencia.
Imposíbel explicar por que saíra agora á superficie, logo de tantos anos, aquela expresión que utilizaba súa nai cando o collía no colo, despois de o pai os abandonar.
As tripas cómpre debaelas, xuntar o que sae delas coas carnes mortas.
Sen esquecer ir remexendo no sangue para que non faga callóns.
A el saíalle o sangue polas tripas, daba melenas.
Sendo posíbel estiñar as feridas de fóra, non hai quen coute os fíos de sangue do interior.
O sangue de dentro, nunca lle tremeu a man por causa del.
Foran cento cincuenta mil, quizais douscentos mil: e agora todo este gallamouto por cinco?
Unha manchea de alborotadores pagados co ouro estranxeiro.
Marcharan dezasete embaixadores, mais xa volverían e habían comerlle na man.
Tempo ao tempo.
No entanto, Ford, o presidente, confirmárallo cando o visitou en marzo:
era o bastión de occidente.
Unha noite, despois de seren fusilados, soñara co galego.
Por cada un de nós, morrerás oito mortes.
Daquela non lle prestou atención, acaso pode morrer un máis dunha vez?
Morrer non, aínda que talvez si matar de novo aos mortos, disolvelos no silencio, borrar os seus nomes, guindalos no foxo do esquecemento.
O galego chamábase Xosé Humberto, tiña vinte e tres anos.
Entre os cinco case non sumaban a idade do home que xacía na cama, que ía morrer na cama, non de pé.
Unha pina na boca, ou quizais unha pataca, por iso non podía falar.
Unha pina de plástico que agromaba raíces furando peito abaixo até o estómago.
Onte espertara outra vez na cama do quirófano, os coitelos cortando nas súas tripas de dentro para fóra, cruzándose no seu ventre nun labirinto indescifrábel.
Perdera a conta das operacións, pero levaba máis de oito, quizais dezaseis.
Á conta dos dous que morreran máis cedo, antes das nove da mañá, un tiña nome de anxo, outro de quen asinara o Apocalipse.
O anxo era vingativo, brandía un coitelo de lume nunha man, un gancho na outra para deixalo pendurado.
Até se desangraren.
O primeiro coitelo non é o que abre en canal, crávase por baixo para o sangue escoar.
Na gorxa dáse un corte en forma de cruz, o horizontal sempre o primeiro.
Aprovéitase todo, bardantes a vexiga do fel, que se lles guinda aos cans.
Quen ía querer ese fel, tan amargo?
Propiamente fame, non.
Sempre había caldo de unto, as filloas de sangue que mandaba a avoa.
Non quero esas filloas escuras.
O pai debera ser un heroe, se non de carne, faría un de celuloide.
Non lle tremería a man por causa do sangue.
Fame non, mais ás veces cómpre comer as miudanzas, o sangue fritido, non hai outra cousa, os bistés son caros de mais.
_Por que non o deixan morrer en paz?
Mentres hai vida non é preciso o traspaso de poder.
Mentres queden vinte días, quince, dez, hai tempo para apañar uns poucos máis reloxos, medallas, ouro.
Ouro de verdade, do que resiste a proba suprema, cedendo baixo a presión dos dentes.
_Cómpre poñer freo á perda de sangue.
Sofía, que difícil decisión, as cartas de amor que lle escribiu eran sinceras.
Aínda que ela, sendo case unha nena, non podía entender tanta seriedade.
Sofía, sempre había un guecho de cabelos escapados do moño, voando sobre a fronte.
Lembrábaos ás veces, xa casado coa outra, á que poucas cousas lle escapaban, nunca cabelos.
Un non podía perder de vista o fin, emparentar coa fidalguía era un chanzo, nunca se poñía límites, quizais chegase a ser bisavó dun rei, tronco do que nacese a nova estirpe, o país son eu, como se atrevían a chamarse patrióticos?
É posíbel matar máis dunha vez?
Borrar os nomes da memoria colectiva, soterralos baixo cinza, substituílos por outros.
Quizais fiquen só en Luisa Humberta Ramona, a filla de Silvia e José Luis, nacida seis meses despois do vinte e seis de setembro, da madrugada naquel campo de tiro que tiña nome de maceira, aínda que nel non había mazás.
E morrer?
Como será morrer oito veces por cada un.
Por outra banda, que é o oito, senón unha forma oblicua de chamarlle ao infinito?
Para que non ficasen restos o verdugo foi encargado de desfacerse das súas cinzas, unha vez queimada por completo.
Así, pensaban, non habería nada que puidesen venerar os vivos.
_Tranquilo, home, tranquilo.
Non faga forza que se non doerá máis.
Teño que sondalo, non hai que facerlle.
_Unha ou un cento.
_Ti cres que o volverán operar esta noite?
É absurdo, non fan máis que prolongar a agonía.
O cabalo baio debía ser o da morte, pero aínda non lograba velo.
Na retina tiña gravada a imaxe dun dos cinco que morreran, non era capaz de poñerlle nome, ensináranlle todas as fotos xuntas.
Tiña o cabelo longo, así adoitan facer os subversivos, unha exhibición de rebeldía.
E un bigote de longas guías, coma un cosaco.
Copiando modas do estranxeiro, quizais querendo adoptar aire de rusos ou de chineses.
Un dos subsecretarios tratara de explicarlle un día a diferenza entre os partidarios de Moscova e os de China, ao parecer había liortas entre eles.
El non o cría, estaban todos conxurados en contra súa, todos merecían o mesmo castigo.
Nos tempos en que os artistas, fosen escritores, pintores ou narradores, vagaban polas montañas despreocupados do diñeiro, pois aínda se cría que nós somos o que somos e non o que posuímos, había un pintor que camiñaba dun lugar a otro empapándose de imaxes e cores para despois vomitalas.
Non de auga, da que se coidaba moito, pois como lles ocorre a algunhas persoas tiña os pés de lama ou quizais de sal, aínda que ás veces a usaba para realizar unha augada ou disolver as cores (mais en ocasións precisamos cousas que constitúen un perigo mortal).
Embriagábase con frecuencia, case nunca con viño ou licor de arroz, senón co de tinta, ou tamén con augas de poenxo, nébeda, xarxa ou macela e _aínda que unha puidese supoñer que buscaba modelos cos ollos_ era frecuente divisalo deitado cos ollos pechados, mareado pola augarrás, baixo un abruñeiro inzado de flores, flores de cinco pétalos que xa intuíra co pelo do pincel.
A súa arte no debuxo era tan precisa que, cansado da perfección, atou a man dereita ao lombo e só pintaba coa man esquerda, pois unicamente se interesaba nos novos desafíos.
Pero as noticias das súas pinturas chegaron até o emperador.
Chegaron de boca en boca, a través de mercadores que oíran contar aos caravaneiros que escoitaran a unha rapaza que vira un debuxo copiado dun cadro do pintor.
E o emperador ordenou buscalo.
Partiron mensaxeiros, de dous en dous pois como sabedes hai xentes que non confían en si mesmas e precisan termar un do outro, e camiñaron por todos os confíns do reino do medio até as súas sandalias estaren cubertas de po e as súas gorxas ásperas a forza de preguntar polo pintor.
E finalmente, seguindo o rastro da descrición das súas pinturas, cada vez máis precisa, chegaron ao alto dunha montaña onde o pintor trataba de capturar en papel de arroz a sutileza das brétemas.
O pintor, aínda cando non aprendera a prostrarse, foi conducido á presenza do emperador e este encargoulle unha obra magnífica: un mural que representaba un gran dragón.
Mais ante a insistencia do emperador o pintor toma o pincel coa súa man dereita e con pulso firme traza a pupila escarlata, o iris púrpura, o cristalino leitoso como os ollos dos peixes.
Apenas retirara o pincel do muro oíuse un xordo rumor que se foi convertendo en horrísono batifondo.
A estancia encheuse de fumes, rachóns ardendo, po, cascotes, confusión.
Cando se esvaeu a escuridade, deixando só un forte cheirume a animal en celo, na parede non había máis que un enorme oco coas beiras queimadas, como deixaría o paso dunha bala de canón.
Dragón e artista desapareceran por completo.
O final das pegadas: cando morreu no hospital de Bos Aires, novembro de 1938, pouco máis que as notas das clases, o decreto de expulsión da universidade, a necrolóxica nun xornal de Viedma, a historia da noite en que fuxiu a Vigo.
Por iso, cuspimos da boca a auga do Río Negro, os nomes silenciados: Jesús Prados, Fernando Calvet, Francisco Giral, Enrique Rajoy, Juan López Durán.
Ao descallar o esquecemento: Juan Brañas, Leoncio Virgós, Isidro Parga Pondal, Francisco Rey, Arturo Taracido.
No principio era eu.
Eu para min, só eu.
Non teño outro nome: eu.
Pasan noites (non días), conto as lúas, lúa delgada, lúa redonda.
Fágolle un pranto á lúa cando adelgaza, cando desaparece;
non me abandona, volve.
Danzo núa baixo o luar.
Quen, quen, quen vai pola auga, vén pola area, o corpo mollado, as mans brancas de sal.
Es ti?
Coa túa lingua dásme sal na miña lingua.
Coa lingua poño auga na túa.
Ti, eu;
as mans encontran os camiños na noite.
Non tes outro nome: ti.
Dous, par.
No principio dous.
Ti para min, eu para ti.
Non temos outros nomes.
Danzamos nus baixo o luar.
Que, que vai polo monte, vén pola herba, os ollos asustados, as orellas tremendo.
Dámoslle morte esgazándoo cos dentes, coas uñas.
Eu son dous, comerei carne para os dous, comerei no corazón, na lingua, nos ollos.
No corno gardarei o precioso sal; cheo de sal para as nove lúas.
Eu son dous, eu para el.
Que nome lle darei, que nome.
Grito ti, grito ao sol.
Quen vai polas penas, vén polo monte, os pés lixeiros, os dentes arregañados.
Queren quitarnos o sal, levar a nosa carne salgada, empuñan paus nas mans;
os seus nomes non son os nosos.
Mátao, mátao, afúndelle os dedos nos ollos, arríncalle o corazón cos dentes.
Non, non, non.
Sangue, corre sangue entre as túas pernas.
Morte, agora sei o teu nome.
Ti para a morte, ti para a terra, eu soa.
Fágoche un pranto mentres se levanta a lúa.
Coas miñas mans abro para ti unha cova na terra.
Hai terra baixo as miñas uñas, terra sobre a túa lingua.
As túas orellas están cheas de terra, non poden oír o nome que chama teu fillo.
A morte é quen quita os nomes.
El crece cos días, acouga nas noites.
Será forte, está afiando a pedra.
Pedirei ollo por ollo, un dente reclamarei por cada dente que che romperon.
E a túa lingua, as túas mans?
Quen mas devolverá?
Pedirei sangue.
Só o sangue lava outro sangue.
Pasan días, pasan noites, lúas e sol, sol e auga.
Recollemos o sal.
Non irei, non, lonxe da area, lonxe da auga e do sal.
Non direi os nomes polos que eles chaman ás cousas, nomes secos como o sal nas penas.
Ti cres que levas os meus pés, as miñas mans, orellas, ollos, pero a miña sombra quedou na praia, a miña lingua está trabada, só rolan por ela os nomes que nós sabiamos.
Só direi eu, min, dous, par.
Só chamarei por ti, preguntarei que, quen.
A miña lingua só dirá os nomes gardados.
Pedirei ollo, corazón, dente.
Non, non, non sei outro nome para as uñas.
Agardo pranto, auga, morte.
Ven lúa, trae da túa man a noite.
Mañá verán o sangue cando o día estea cheo de sol, o corno afiado.
As miñas orellas pecharanse na terra.
Maldito sal.
As palabras que a xente descarta, refugallos de conversas, son máis pequenas que os grilos e crense insignificantes:
unha noite apañou devalo e cabeceira;
entre elas non adoitan aparecer esdrúxulas nin substantivos repenicados.
Por que, entre tantos números, o que sempre quedaba atoado na gorxa de alguén era oitenta?
Finalmente, acababan chuspíndoo cun ch.
Logo agochábanse e custáballe moito dar con elas, arreconchegadas no fondo dos seus tobos, pois sabéndose desprezadas non tiñan interese por volver á luz.
Levoulle case un día convencer a termar de que seguía sendo necesaria, houbo que turrar por ela durante todo o camiño á casa.
As luras, sentíndose sobrantes, xuntáranse aos raios do polbo e volveran mergullar na auga do mar, envolveitas nunha nube de tinta.
Ao comezo negábanse a asomar o fociño fóra da auga nunca máis.
Pero as palabras ceibas son como os escallos das plantas, como un gallo de xeranio ou de roseira:
só viven se se plantan na terra.
Soltas van murchando pouco a pouco, secan, e acaban por esvaerse nunha presa de po.
Por iso, logo de lavalas con auga ou con chuspe, logo de penduralas no arame para que o vento turre delas desempenándoas, levábaas para a súa mesa de escribir e, choendo aos poucos a páxina cunha palabra sobre outra, encontráballes sitio nun conto ou nun poema.
No luscofusco o paúl cuspía nubes de mosquitos e o canaval ficaba envolveito nelas como nunha rede.
As ras exhibían os seus ollos sorprendidos, e logo musgaban, impedíndolles ler neles o seu destino.
Non chegaban a imaxinar por que foran esqueiroadas do seu acougo.
Apura, apura, dicíanse sen folgos unha á outra, mentres continuemos en movemento hai esperanza.
Mais os vincallos dos lirios, despregando a dureza das súas follas.
Os asubíos das canas, entoando o último ditame.
E a beleza da garza, sen apelación.
_De que ris, rapaza?
Se a contaminación se estende é un risco moi serio.
Podemos ficar sen traballo outro mes.
_Non río, non.
É ese becho, chámase igual ca min.
Era o novo, un dos poucos homes que había na fábrica ademais dos xefes.
Técnico en control sanitario ou algo parecido.
Chamábase Traba e, segundo Petra, tiña un bo cu.
_Ou ti que pensas, que somos as mulleres as únicas que temos cu?
Esa tarde, ao saír, encontrou a Traba na porta, como se estivese agardando por ela.
_Que é iso do estafilococus aureus?
El suspirou.
_Unha bacteria que vive na auga de cocer os mexillóns.
De verdade queres que cho conte?
Un pesadelo para as fábricas de conservas.
El estivo a piques de contestar que o único dourado era o pelo da cor dos pexegos que cubría os brazos dela, mais non se atreveu e, no canto diso, propuxo:
_Levas moito tempo traballando na fábrica?
_Catro anos.
Case desde que acabei a escola.
Mais algún día volverei a estudar.
_E logo?
_Ti tamén es un axente infeccioso.
Estou seguro de que produces febre.
Nestes tempos dos que falamos existían na cidade por unha banda os habitantes, é dicir, moradores ou residentes nela, veciños do intramuros, e por outra banda os non-habitantes que pululaban polos descampados do extramuros, ou que ocupaban fugazmente currunchos descoloridos no interior, esquinas de semáforos pregadas como escaleiras de catedrais, postos movedizos como espellismos que desaparecen dun lugar para reaparecer noutro.
Poucos días despois os pregoeiros vocearon o decreto polo que se comunicaba aos non-habitantes que debían abandonar a cidade decontado.
E aínda que moitos deles nunca coñeceran outro lugar para vivir, nin podían concibir habitar cidades sen mar, cidades onde non puidesen ver cada mañá a ría semeada de bateas como pequenas malladas nas que pastores vidos en barca tosquiasen mexillóns ou vieiras, a súa condición de non-habitantes parecía impoñerlles a partida.
Nestes días do solsticio de inverno a auga da Lúa debe estar xeada, o que nunca lle ocorre ao mar de Vigo, de forma que será posíbel patinar ou esvarar en zorra sobre ela.
Unha empresa da cidade apresurouse a declarar que doaría cinco pares de patíns para que fosen sorteados entre os non-habitantes; unha especie de regalo colectivo nesta época en que os habitantes verdadeiros intercambian freneticamente agasallos entre si.
Porén, dise que os non-habitantes rexeitaron o regalo.
Queren patíns para todas as nenas, para todos os nenos ou para ninguén.
Non comprenden que é un privilexio poder viaxar á Lúa, contemplar esa cara oculta, a visión que se nos nega aos demais.
Non desexan ter a posibilidade de arrincar da Lúa anacos de leite callado que, segundo algunhas crónicas, constitúen a súa superficie.
Mentres os asesores organizan a despedida, aleccionan á banda de música, escriben discursos, algunhas voces disidentes láianse de que, sen os non-habitantes, a cidade perderá o seu carácter.
Quen tocará a frauta na rúa do Príncipe?
Que mimo imitará unha estatua nas Travesas?
Os non-habitantes son tan parte da cidade como os non-edificios, bloques que carecen de orde e harmonía, que volven as costas ao mar e que, vistos desde a outra banda da ría cando no serán prenden as súas ventás parecen abrirse paso cos cóbados uns entre outros.
Con todo a cidade agora é a suma dos edificios e dos non-edificios, dos guindastres que peteiran anacos de barcos no dique seco, das filas de coches novos que desde o aire parecen formigas de cores.
Primeiro:
Non ser soinamoina nin inxenua, senón unha muller rebelde e díscola.
Segundo:
No intre de ser queimada aos dezanove anos, non ser doncela, pois fun violada polos soldados a quen os inquisidores me entregaron, logo de que con enganos e andrómenas me convencesen de vestir roupas de muller, e me rapasen o cabelo.
Quinto:
Os clérigos declararon durante o proceso de rehabilitación, vinte e cinco anos despois, prestaren a súa colaboración á farsa do meu xuízo por medo aos ingleses.
Por que ían ser eles máis covardes que unha rapaza de dezanove anos?
Sexto:
Fun canonizada en 1920 mais non porque quixésedes reparar os agravios contra min cometidos, senón para utilizar o meu nome contra os franceses laicos e republicanos.
Eu, Xoana, enfronteime aos xuíces como a iguais, reprocheilles a súa actitude.
A miña aparición, na muralla de Orleáns, puxo aos ingleses en fuga.
Era ese poder o que atemorizou aos inquisidores?
Foi esa a razón de me queimar viva?
Mais non puideron co corazón vermello.
En virtude de todo o manifestado,
Solicito:
Es, por segunda vez, unha herexe reincidente, como un can que ten o costume de volver ao seu vómito, declarou o arcebispo Cauchon.
Segundo:
Ser borrado o meu nome da lista do santoral, como foi o das miñas voces conselleiras, Catarina de Alexandría e Margarita de Antioquía.
Terceiro:
Proceder sen dilación a considerarme apóstata desta Igrexa.
Dábaselle por contar historias, curtas pero con chorume.
Historias mil veces repetidas como aquela de Dalí, que, o día que cumpriu dezaoito anos, enfadado porque lle puxeran o nome do irmán morto, e o trataban como tal, mandoulle por correo aos pais un sobre con seme, e unha nota que dicía:
xa non vos debo nada.
Ou aqueloutra de Alfred Nobel decidindo qué ciencias levarían o premio e rexeitando as matemáticas porque o mellor matemático da época se deitaba coa súa muller.
Ao conto de Dalí engadíalle: "quero dicir: debemos tratarnos coma un fin, non coma un medio", máis unha longa disertación moralista.
Á de Nobel: "quero dicir: razón e sentimentos están unidos non como din os cregos, senón como o café e o leite no café con leite", seguido doutro extenso tratado moral.
A historia ao servizo da mensaxe, unha verdadeira pena.
Pero non todo era interese prematrimonial nas intencións de Alberte.
Tamén había condescendencia.
Helena, solteirona oficial de Brens, a penas saíra do pobo, traballaba nunha fábrica do téxtil e as súas lecturas non pasaban de revistas de chismes, deseño de interiores e moda.
Precisaba adaxios, favor que lle facía.
A Helena, por moito que conseguira disimulalo, escorríanlle os adaxios.
Se quedaba, se aguantaba aquela moral paleta disfrazada de filosofía coa que Alberte adornaba, manierista, os relatos, era para oír o quero dicir de regalo.
Cando quedaban a soas, regaláballe un quero dicir adaptado a ela que, como a mezcalina que Alberte tomaba, abría as portas da percepción.
Helena quedaba para oír cousas así;
pagaba a pena aguantar palabras como sincrónico, homínido, ou calquera outra pedantería.
Pero era chegar á porta da casa e mirala como se debera desculparse.
Por non ser capaz de dicirllo como mandan os canons da cordura e o corazón: claro, directo e transparente.
Helena mirouno, expresión de fala claro, é moi abstracto iso que dis, e Alberte, xenio e figura, tratou de concretar.
El dicía ola, ela dicía qué tal.
E afastábanse mirando a noite, pensando no mesmo: a historia de Alberte que máis lles gustaba, a dos pitagóricos, uns filósofos gregos convencidos de que o universo emite unha música que non oímos por estarmos habituados a ela desde que nacemos.
Maxistral, para caer derretida.
Leváralle meses perfilala.
Pero tampouco.
_Moitas veces non che entendo, Alberte.
_Tranquila, esquéceo, _dixo nervioso, collendo o camiño contrario ao que Helena lle indicaba_.
Será mellor que empregue a táctica de froita madura.
_Tampouco se tratará, digo eu, de pasar do afago ao desprezo.
Hai un termo medio.
_Non dixen podre, coidadiño.
Madura.
Quero dicir:
a ver se a mazá cae e petándonos na cabeza descubrimos a lei de atracción dos corpos.
_Sempre pensando no mesmo, _dixo Helena, volvendo aos lugares comúns que tanto tranquilizaban a Alberte.
A táctica de froita madura esixía citarse sempre no mesmo bar.
Xa que non podía sentarse en bata e pantuflas no salón da casa de Helena, traería o salón a el.
A clave era habituala.
Un día iría a maquillarse para saír e, sen darse conta, como se xa o fixese miles de veces antes, Helena chamaríao por teléfono para lle pedir que fose cear á súa casa:
esta noite, qué día levo, non me apetece saír.
_¿Cambiamos?
Levamos aquí dúas horas, _queixouse Helena.
_Hai unha diferenza importante, _dixo Alberte con toda a solemnidade da que era capaz_, faltaría eu.
_Brais, outro café con leite, por favor.
E unha madalena.
Escollera ben o bar, o Köningsberg.
Tiña a vantaxe de que nos últimos dez anos non cambiara de camareiro.
Era, como os clientes, parte da decoración.
Por non cambiar non cambiara nin o reloxo, iso que levaba anos sen funcionar.
Daban a hora as entradas e saídas dos seareiros.
Helena reprochoullo.
_Como no salón da casa, muller.
_Só ti me podes poñer en hora, Helena.
Mentres Helena ría, a alguén lle caeu un vaso.
Alberte aproveitou o estoupido para sacar como se tal cousa a teoría do big bang.
_... Moitas estrelas que vemos de noite xa non están alí.
O que vemos é a súa luz.
Quero dicir:
oxalá foses unha estrela para decatarme da túa morte millóns de anos despois.
Oíuno todo o bar.
Causou tal impresión, que o alcalde sacou un bando ao día seguinte prohibindo a apertura de reloxerías na vila, e o crego dixo, na misa de domingo, que se unha muller non está na idade de escoller é mellor que non se faga de rogar, os homes acaban marchando con outra.
Helena lía o bando, ría.
Oía ao crego, ría.
Respiraba, ría.
_¿Pero de que cona te ris, Helena?
Nin que foses ti a que te metes cousas.
El estaba farto pero tamén ela.
Cando Alberte falaba aquelas palabras que o disfrazaban, tiña mirada de arte e ensaio, pero na risa tímida a mirada era de arco da vella, natural, chuvia e aire e lume e terra, fermosa.
E tiña ganas de dicirllo, merecíallo, tes unha mirada preciosa, Alberte.
Pero faríalle dano saber que o tiña descuberto.
Por iso, tampouco ela se atrevía a dicir o que sempre quixera dicirlle:
Pero se tal dixera, sabíao, non caería nunca a mazá da atracción.
En dez anos non lle tocara máis que unha vez o pelo.
Ensarilláraselle un chicle e mentres Alberte o desenleaba, ela sentiu un arrepío de pracer, unha mazá que cae, e cando Alberte comparou os seus pelos finísimos coas supercordas, ela pensou en chegar xuntos ás supercordas, desenredar tantos chicles acumulados en moitos anos de cine e autobuses vellos, poñelas supercordas ben dereitas, contalas unha a unha, claro que poderían.
Pero se Alberte soubese todo iso, se soubese as malditas ganas que tiña de casar e ser nai, abandonaría o barco coa coartada dos nenos e a reprodución, buscaría outra solteirona máis convencional, e seguiría cunha farsa que o mantiña vivo naquela vila.
_Helena, gustaríame que me regalases unha cousa polo aniversario, ademais do libro sobre Atapuerca.
_Gustaríame saber qué desexo pediches en Roma.
_Iso non se di, Alberte.
Dá mala sorte.
_Veña, xa pasou o ano.
Non sexas supersticiosa.
_A necesidade é miña, ¿que máis che ten?
É máis importante do que pensas.
_Vale, pero coa condición de que o digas ti antes.
_...
_Nada máis, ¿que esperabas?
Foi todo moi rápido.
Non se me ocorreu outra cousa.
Helena non sabería dicir se fixera ben en mentirlle.
Claro que fixera ben.
Reaccionaría peor se soubese a verdade.
Se soubese que ela, zume de piña e revistas de chismes, na Fontana di Trevi, lanzando a auga unha moeda estranxeira, pediu converterse en música do firmamento pitagórico cando morrese.
Encerrado, a penas saía.
Ata que se cumpriu, inexorable, a premonición familiar de que a casa lle caería enriba.
Pero todo cansa.
Xa non era un neno, máis ben estaba en idade de ter nenos, e o que el chamaba Entroido interior (esgotou as combinacións de vísceras) deixou de funcionar.
Un día de febreiro miraba pola ventá.
Xenerais, cabalos gallofeiros, correos, chaquetas relucentes percorrían o pobo.
Pensou en disfrazarse.
Por fóra.
Sabía de moitos tímidos que a base de máscara e alcol pasaban unhas noites de medo.
Por probar non perdía nada.
Bebeu o martini de penalti, proba evidente de que tomara unha decisión.
Acabábase de namorar e iría por ela.
Antes mollou, supersticioso, o dedo no pouso da copa.
Sentou no meso, debuxou na barra un corazón; unha frecha despois, e o seu nome.
Faltaba o dela.
Pechou os ollos, oíuno: Laura.
Debuxouno.
_Ola, Laura.
¡Canto tempo sen verte!
_¿Coñecémonos?
_Eu digo oi, oi, oi...
¿Como te chamas?
¿De onde es?
_A modo, muller, ten compaixón.
Deixa que disfrute un pouco.
Leva seu tempo disfrazarse.
_O que non leva tempo é darche coa porta no fociño.
Dime quen es.
_Carafio, sabes ir pola volta e todo.
Dime, ¿coñézote ou non?
_Di quen es, veña.
Dáme unha pista polo menos.
¿Que traballo che custa?
Cando dixo vestido, como se o vise, agrandóuselle a pupila dos ollos.
¿Pero como era posible que un home se dese conta?
Os homes non se fixan nesas cousas.
Ela mesma tardara en decatarse.
Non fora unha decisión consciente.
Impuxérase a inercia.
A inercia de quen pensa, cada vez que abre o roupeiro, que nin é nin será nunca famosa.
Oxalá bebera.
Arrincaríalle de raíz o disfrace.
Necesitaba saber quen era.
Saber se estaba diante dun poeta ou dun novelista de intriga.
Simple precaución evolutiva.
Muller solteirona nunha comarca pequena, estaba chea de radares.
Decidiu irse, pero algo a retivo.
Para encubrir a derrota, escolleu a firmeza dun ultimato.
_Levas demasiado tempo convencida diso.
_Oes, se me queres dicir algo saca a máscara.
Sé un home.
Gústanme as cousas claras, e á cara.
¿Por que non mo dis á cara?
_Estoucho a dicir á cara.
_¿Vesme a pinta?
_Ía traballar á fábrica.
_Eu tamén traballo na fábrica.
Nunha conserveira.
_Toda a miña familia traballa en conserveiras.
En Boiro, Rianxo, na Pobra.
_Xa o sei, mira que me dis.
_¿E como o sabes, se hai tanto tempo que estás fóra?
_¿Canto levas traballando alí, muller?
_Vale, si, pero desde aquela puiden deixalo.
_¡Ghoder con mirabámonos!
Debeu ir á quebra a conserveira.
¿Que demo mirabamos?
_Dis unhas cousas...
¿Como podes acordarte con ese detalle despois de tanto tempo?
Eu non o recordo tan ben.
_É que non o recordo.
_¿Podo contarche un segredo?
_Sempre que non te pases...
_¿Fantasías?
¿Que clase de fantasías?
Oxalá se pase, pensou de novo.
_Non lle vexo beneficio.
_Dicir o que che peta, sen temor ningún.
¿Paréceche pouco?
Ser quen es, e punto.
Que me tomen ou me deixen pero que non intenten cambiarme.
Dicir á cara qué hostia te cres.
Escoita que ben soa.
Qué hostia te cres.
¿Gustaríache ou non?
_Nin que foses crego.
Déixate de sermóns.
¿Que fantasías dicías?
_Han de facerche máis do que dis.
Pero non, non é un chiste verde, ¿por quen me tes?
_Conta a historia, veña.
_Era unha tribo, chinesa ou hindú, non recordo pero tanto ten.
Estaban seguido de liorta, non se poñían nunca de acordo.
Os inimigos rodeábanos por todas partes.
Se non aprendían a convivir xuntos non durarían moito.
Necesitaban un rei.
Decidiron percorrer mundo ata atopalo.
Pasaron innumerables perigos e penalidades.
Inutilmente.
Cansados e vencidos, vellos, volveron á aldea.
Decidiron, como último recurso, invocar a Deus.
Apareceu.
Contáronlle o problema, necesitamos un rei que nos guíe.
Ante o silencio de Deus, puxéronse de xeonllos, implorantes.
Deus riuse por debaixo do bigote.
Como única resposta, deulles, para o seu asombro, un espello.
_É unha historia moi bonita.
_Dicían que andaba detrás do fillo do xefe, un tocón que me caía como unha patada no cu.
_Nin caso.
_Gústame estar guapa, non o nego, pero non era por iso.
Nin buscaba machacante, como dicían.
Mirouno coa sensación de estar na silva ardente.
¿Quen es?
¿Que me queres dicir?
¿Como me coñeces tanto?
Non dixo nada.
Simplemente chorou, noutro tempo moi atrás, pero chorou.
Sen bágoas.
Pero chorou.
_Non é malo chorar, Laura.
É bo.
_Deitábame na cama.
Facía un protocolo de almofadas e sabas que agora non ven a conto.
_Todo ven a conto.
Temos tempo.
_Desde a cama vía a lúa chea, fermosísima, poderosísima, pero pechaba igual os ollos.
¿E sabes que vía?
Contoulle o Entroido interior cun par de pinceladas caricaturescas.
Decepcionouna.
_Moito.
Todas as miñas vísceras lucían o vestido de inverno aquel.
Gozaba vendo que ben se adaptaba ás diferentes formas do corazón, do pulmón, ata do intestino.
Unha marabilla.
E todo cho debo a ti.
_Ben puideches dicirmo.
_¿Entendes por que non me atrevía a falarche?
Tiña remordementos.
_Acabas de dicilo.
De pensar que adelgazaría metendo o bandullo para dentro.
Diso tiña remordementos.
_Paréceme moi egoísta pola túa parte.
Non dicilo antes, dicilo agora.
_Se queres retíroo.
_Xa está o mal feito.
Amargáchesme a noite.
_Dime quen es, veña, xa estivo ben a graza.
Coa paciencia que tiven ben merezo que me digas quen es.
_¡Será cabrón!
Convenceu ás amigas para seguilo ata lle conseguir ver a cara.
Tan desesperada e decidida a viron.
Seguírono por varios pubs, toda a noite.
Imploroulle varias veces que se descubrise.
Incluso as amigas terzaron.
_Se non se descobre despois deste balbordo é porque non te coñece.
¡Non sexas parva!
Precisaban unha solución de compromiso, e tiña que partir del.
Pediu un bolígrafo e un pano de mesa de papel.
Escribiu o correo electrónico, deullo.
Ela leu o papel.
A inspiración, muller tímida onde as haxa.
Porque bebera, díxollo:
_¿E tes cámara web?
Descubriu o rostro.
Fixérona boa.
Aínda me dura a impresión.
Darlle o premio Nobel a un escritor galego é unha ousadía.
Un milagre.
Pero, por riba, darllo a un escritor de literatura infantil é incualificable.
¿Saben cal foi a miña reacción?
Pensar, sei que menosprezan o xénero infantil, qué diría o mundo literario.
Non me estrañou, a vostedes, aventuro, tampouco, a unanimidade en contra.
Permitan que, da súa man, lles presente a ese neno.
Por iso, sostiña Chesterton, o neno debe saber que finxir e enganar non son o mesmo.
Os nenos non enganan, finxen.
Para eles, os monecos non son ídolos que adoran, son imaxes; imaxinación.
O marabilloso da nenez é que calquera cousa nela pode ser unha marabilla.
Non era simplemente un mundo cheo de milagres, era un mundo milagroso.
Escribir contos esixe, correlativamente, entender esa diferenza.
Finxir e enganar.
Para aclaralo, recorrerei a dúas andanzas, é de quen máis podemos aprender, do neno Chesterton.
Na primeira, un día radiante de verán, pasea co pai por Londres.
Ven unha aglomeración de xente, axeonllándose, nunha beirarrúa de Kesingtong High, e acércanse.
Agás na igrexa, nunca viu tal cousa.
De súpeto, un fantasma, de radiantes roupaxes escarlata, baixa dunha carruaxe e bendice a multitude.
O pai di:
é o cardeal Manning;
puido ter gran éxito como modelo.
Non vou recrearme sadicamente, como merecen, na multitude e o cardeal.
Só direi unha cousa.
Nin o cardeal nin a plebe serían bos protagonistas dun conto infantil.
Non finxen.
Enganan.
Na segunda, xoga cun teatro de marionetas de madeira, Punch e Judy.
Dinos (abran, para oír como un neno, os ollos) que, aínda que sabe que son de madeira, ten fantasías auténticas.
Non é vítima dun engano.
Goza da representación artística como un crítico de arte.
Cunha diferenza:
goza moitísimo máis.
Cando descubriu a verdade, que tres dedos humanos movían as marionetas, non se desencantou;
aledouse.
Eses tres dedos, os mesmos que sostiñan unha pluma, unha espada ou o arco dun violín, eran máis máxicos que a figura máis máxica.
Non viviu conflito mental ningún.
(Cantos sufrimentos evitaría o adulto Darwin se tivese a enteireza mental do neno Chesterton).
Recordei o día que descubrín que meus pais eran os Reis Magos.
Tampouco me decepcionou, aledoume.
Os reis eran o único milagre dunha vida que meus pais facían milagrosa.
Xa non había excepcións.
Ademais, meus pais finxían pero non enganaban:
os regalos seguiron sendo reais;
e melloraron:
a meus pais controlábaos mellor.
Creo que a iso se refire Chesterton cando di que se aledaba de que o pai, que tiña moitos hobbys e facíaos todos ben, non fose un artista;
porque (abran agora as orellas, para ver) lle impediría ser un amateur.
Contar ou ler un conto, eses contos que agora, señores académicos, vostedes dignifican, é ter unha dobre vida.
Calcadiña, aprendín de Chesterton, unha da outra.
Onte soñei contigo e dixéchesme unha cousa horrible.
Deberas desculparte, ¿non cres?
_Pero outra vez, ¿que queres? _dicíame, ton áspero e sotana.
Por qué me deixara, a onde fora.
Crin atopar a resposta no mito de Adán e Eva, pero levei unha sorpresa:
non me afectou a caída de Adán, senón, no máis profundo, a inxustiza cometida coa mazá.
¿Por que a colleu sen lle pedir permiso?
Tomeino como unha misión:
devolverlle a dignidade ás mazás, axudalas a volver ao paraíso.
Retireime a unha finca familiar (nordeste, froiteiros, céspede húmido; prohibidos os libros de árbores, paxaros e xardíns versalleses) a ler baixo unha maceira.
Unha música que non escoito insinúame a solución aos enigmas que me preocupan.
¿Onde estaba eu daquela, cando todo comezou?
¿Comezou?
¿Estamos emparentados coas mazás?
¿Por que tampouco me pediron permiso?
Nin a familia me entende (a familia loxicamente non me entende, debera dicir), din que podrezo baixo as árbores.
_Fai unha viaxe, _insisten_, pagámoscha nós.
_Son feliz, durmide tranquilos.
_Has de acabar mal, tes que relacionarte coa xente.
_Cando leo _dixen baixiño_ relaciónome con todo tipo de xente.
Sobre todo coas mazás.
_Cada día está peor _coincidiron_;
hai que facer algo, non podemos mirar para outro lado.
_Sempre foi rariño _dixéronlle_, pero desde que Ézara o deixou vai a peor.
Todo efecto pide unha causa, son así de simples.
Ézara: rubia, morena; alta, baixa; fea, fermosa.
A única moza que tiven.
Por lles facer caso.
A semana que intentei ser normal.
_Non faga caso, doutor, escollín a Ézara para ser normal.
Nada que ver comigo.
_Se me queres _botei por fóra_ non leas biografías.
Seremos unha parella máis.
Non duraremos nada.
_O sexo necesita vida, o amor non.
O amor une.
O sexo separa.
_Qué ben che quedou.
_Ti dirás, _animoume.
_Ponte de pé _ordenei_;
espida; erguida pero non moi dereita, e solta a melena, que che despeitee o vento do ventilador.
_...
_As mans en cruz, como pólas, e os dedos, móllaos para que estean ben engurrados, abertos, como poliñas.
_¿Para que?
Despois, cun contagotas, zugaba da acuarela as bágoas, que xa eran mazás, e collíalle a cabeza polo queixo, inclinándoa cara atrás.
A sétima vez que o fixemos, cansou.
_As mulleres temos outras necesidades _dixo, como se lese en voz alta unha biografía.
Intentei, nun ataque de inxenuidade, aos que, autista, son propenso, convencela.
Conteille o segredo daquel ritual.
_Pois leamos, ¿por que tes que cegarme cunha acuarela?
_Eu faría o mesmo nun paraíso tan eslamiado.
_Ti máis el facede o que queirades.
Pero por qué meteu no medio á maza.
_As mazás están encantadas.
_Si, de que as fagamos cúbicas para empaquetalas mellor.
_É o progreso.
_A eternidade está ao noso alcance, se lle devolvemos a dignidade ás mazás.
_Hai que animalas.
_Estás tolo, non poden.
Non tiña, e deixoume.
O único que me entende é o psiquiatra.
_Deixen que lea baixo a maceira _aconsella raposeiro_.
Se pasan as horas, obrígueno a se mover.
Vixían por quendas.
Cada catro horas bótanme por riba un caldeiro de auga fría.
Aproveito para celebrar un novo ritual.
Dirixo, con sensuais movementos, a auga que esvara polo corpo cara un buraco disposto no céspede.
No medio do buraco poño un cristal, cunha pequena grecha, boto comida nunha metade e, na outra, un dos peixes de cores do estanque da finca.
Intenta comer e bate contra o cristal unha vez e outra ata que, de casualidade, atopa a grecha, pasa ao outro lado, come.
Ao pouco, póñoo onde estaba;
volve bater contra o cristal unha vez e outra ata que, de novo, atopa a grecha, atravesa ao outro lado, come.
Satisfeito, chíscolle un ollo, e miro as mazás, caídas baixo a maceira.
_Ánimo _digo_, vós aprenderedes o camiño de volta ás árbores.
Non sei dicirlle non á miña sobriña de cinco anos, pódeme.
_Non me deixa mamá, di que son cousas de tolo.
Miro o reloxo.
É bonito: azul, ceo.
Necesito (feto que rachou o cordón umbilical cos dentes) forzas para erguerme.
Miro o peixe vitorioso.
Ánimo, dime.
Entro, pola grecha da porta, na casa.
Non bato, como de pequeno, contra as paredes.
Vou dereito ao froiteiro.
Hai mazás, tabardillas e reinetas.
Tíroas pola ventá, baixo a maceira.
_Nunca hai mazás no froiteiro _grito, enlouquecido, unha vez e outra.
Agora, medorenta, chora.
_Non chores, son eu...
¿Non me coñeces?...
A nai Teresa das mazás.
Búscote pola cidade.
Non a coñezo ben;
levo seis meses, a penas saio da casa.
Sei o que se le nunha enciclopedia: capital de Malasia... fundición de estaño... cultivo da Hevea... comercio de caucho.
Ao aterrar, decateime de que a enciclopedia levaba na casa vinte anos e que os tigres asiáticos había tempo que espertaran.
As ganas de vir que tiña.
Vivo a cincocentos metros das Torres, o meu radio de acción nunha cidade de dous millóns de habitantes.
Nunca saio da avenida dobre que a súa sombra forma na cidade nova, construída para que altos executivos de multinacional, estranxeiros coma min, se sintan, esa foi a esencia do Imperio Británico, nativos desde o primeiro día que chegan.
Dáme tempo a pensar todo iso, pero non digo nada.
Decido acercarme.
Dou un paso, dous, paro.
Unha palpitación favorable pero ao sistema nervioso non lle viría mal un ansiolítico.
Si, dis, ¿é por min?, ¿quere algo?
Digo o primeiro que se me ocorre, caeulle unha moeda, báixome, e collo a que xa teño na man.
Ofrécesme a man e pouso, suavemente, a moeda.
Agárrasme con forza e lévasme ao outro lado da sombra.
Acompáñote, coa sensación de ir preso; de que, como a primeira vez que collín un taxi no aeroporto, damos un longo rodeo.
Entramos en Chinatown, non paramos.
Ruído, xestos e actitudes aceleradas, tendas, o mercado peonal de Jalan Petaling que, teño oído dicir, é espectacular de noite.
Sería boa idea volver, dígoche, consciente de que non pararemos.
Pois non mires, repréndesme.
Apuras o paso.
Casas vellas de estilos irreconciliables; rebaixas todo o ano; coleccionistas de kitsch que contrastan, como xemelgos heterocigóticos, contigo:
agás vestir, miras, andas, falas, cun único estilo inmemorial.
Entramos, media hora despois, nunha taberna;
xa estamos na zona vella de Kuala Lumpur.
Pedimos un viño.
Falamos en inglés do que se fala.
Penso, mirándote, que debería aprender chinés mandarín.
Que nunca o aprenderei.
Descúlpaste, tes que ir ao baño.
Devólvoche un xesto, agardarei aquí aínda que tardes mil anos.
Fóra, nin unha lixeira brisa.
Teso, como un xeneral o día das Forzas Armadas, recíbote cando regresas.
Retocaches (¿será parte do preoperatorio, serei eu o cirurxián?) a liña e sombra dos ollos.
Converteuse na miña afección preferida para matar o aburrimento.
No cine, no autobús, no metro, o bar, o balcón da casa.
Sobre todo no balcón da casa.
Qué poderío conseguir, a tanta distancia, que xirasen a cabeza.
Anotaba os datos nun caderno (descrición física e tempos de reacción) coa súa interpretación correspondente.
Descubrín personalidades ocultas.
Por exemplo, ao meu curmán Ernesto, polo que tiña predilección.
Tardou 2, 4 e 176 segundos, respectivamente, en cada fase.
Decatouse axiña que o miraba, pero, hábil, non se volveu ata que decidín irme.
Había un calculador debaixo da máscara de tenrura que despregaba;
confirmeino no primeiro conflito que tivemos.
Pero as cousas complicáronse hai uns meses.
Ao meu home ascendérono no traballo e tivo que desprazarse.
Só nos vemos a fin de semana.
A maior parte do tempo estou soa.
Cos cans.
Encántanme, e (é deses homes que non teñen criterio, nin ganas, para os detalles) regálame un por cada aniversario.
Un día, déuseme por aí, púxenme detrás, cronómetro en man, dun dos cans.
Mireino en fite á caluga.
Funcionou, e fixen o mesmo cos outros.
Tomei notas e saquei conclusións.
Como prevía, non reacciona igual un pastor alemán que un palleiro.
E descubrín personalidades caninas novas.
Por exemplo a Manuel, o coccer, pásalle o mesmo que a meu curmán.
Mirada de bo pero tarda moito máis na terceira fase.
Entusiasmada, pedinlle ao home, consúmome de aburrimento, díxenlle, que me trouxera outros animais de compaña.
Gatos; loros; hámsteres; canarios; lagartos.
Mireinos.
Cronometreinos.
Compareinos.
Cronometría e personalidade animal, escribín no forro do enésimo caderno.
E aquí estou, mirándoa, cada vez máis preocupada.
Non polo tempo, é luns, senón porque, cando volva, o meu home dirá:
Ata aquí chegamos;
tes que saber, dunha vez por todas, cómo chaman, quen teñen que chamalas, a estas cousas.
Hoxe estás pálida e triste, sen forzas para estar máis triste, pero pídoche que leas o periódico comigo.
Sabes que non estás pero séntaste ao outro lado do periódico e comezas a ler por detrás mentres eu me enfronto cos titulares máis solemnes e tráxicos.
Vés para aumentar a miña soidade e, aínda así, sigo chamándote coa esperanza de que algunha mañá, nas páxinas centrais dun periódico atrasado, coincidamos na sección de notas necrolóxicas.
Sabería, sen embargo, ver a imaxe da moza nos sinais de fume das súas fogueiras máis íntimas.
Limítome ao panel de Heriberto Bens porque foi o único que, como nesa película de Woody Allen na que os espectadores son invitados a deixar a butaca e vivir a acción da película na pantalla, turrou de min cara o interior do panel.
Os outros (destinados a Doirau, o primeiro rianxeiro de nome coñecido _nome que aparece na súa estela funeraria, do século II ou III despois de Cristo, achada nun labradío das Miráns, na parroquia do Araño_ Paio Gómez Chariño, Os Torrado, Martelo, Castelao, Manuel Antonio, Rafael Dieste, Roxerius, Xosé Brea Segade, Faustino Rey Romero, Xesús Frieiro Dourado e Anxo Romero) faláronme, como sempre, amigablemente, pero como un conferenciante fala co público que, admirado, escoita o talento próximo do seu discurso.
Baixa do banco.
Ve a Rianxeira, por atrás gústalle máis.
Polas escaleiras do Pastor chega á Praza de Castelao, atravésaa, sobe a escalinata do Campo de Arriba.
Bebe na fonte;
comezo a curar, pensa.
Anoitece.
Séntase nun banco.
Ve, ao lonxe, a Rianxeira.
Estremece.
Algo familiar, que de preto non apreciou, tócalle as fibras máis íntimas.
Desde o Campo de Arriba, no luscofusco, a Rianxeira é idéntica ás rianxeiras que vía de neno desde o peirao da Ribeira.
A luz e o mar alucinados en Charenton, incluídos.
Escolle a postura, un vello sentado nun parque de París;
a paisaxe, unha ría alucinada en Charenton, unha rianxeira que camiña sobre o mar;
un pensamento, hai moitas causas equivocadas de que non nos guste unha obra de arte, de que non nos guste vivir.
Hei de recoñecer que o primeiro que me veu en mentes ao ler a túa carta foi a palabra alucinación.
Recordei a definición:
percepción sen obxecto: ver algo que non está, que non existe, un oasis que se ofrece no deserto.
De seguido, recordei ao chou algúns feitos relacionados co mundo das alucinacións.
Que a maior parte das visións de ovnis e extraterrestres rexistradas son alucinacións (que o individuo vive como reais, non menten) de persoas esquizofrénicas, hai no mundo máis de cincuenta millóns.
Que no Museo do Prado, en Madrid, hai cadros que foron pintados baixo o efecto de substancias alucinóxenas.
Que Borges, o gran escritor arxentino, escribía críticas de libros inexistentes, e os lectores comprábanos e citábanos nalgunhas tertulias literarias, nas que as discusións sobre eses libros chegaron, nalgúns casos, ás mans.
Que un curioso rianxeiro, bébedo as vinte catro horas do día, cada vez que alguén lle dicía "lévala boa", respondía, como se devecese un oasis de ribeiro e caña de herbas, "quen ma dera".
Que hai días de moita calor que corro, sen brisa ningunha, asfixiado, e, de súpeto, refréscome nunha fonte ou regato, e cando reinicio a carreira percibo unha lixeira e refrescante brisa que morre, de contado, ao secar a cara.
Que, contra toda evidencia, o sorriso das hienas é un simple ricto;
a risa, sosteñen os científicos, é patrimonio da humanidade.
Non vou seguir.
Tiraches, coa túa carta, demasiadas fichas de dominó.
Pero teñen un nó común:
remiten ao ilóxico e irracional, ao incerto e absurdo, que domina a vida humana; e, como consecuencia (pobre de nós que non fose así), á risa.
A risa que, debes sabelo, estivo moitos séculos mal vista, considerábase pecaminosa.
Incluso avanzado o século XX, cando unha persoa era fotografada aparecía sempre de traxe con expresión adusta, seria.
Aínda estando no medio da carallada máis grande.
A idea de que a risa, o irracional e absurdo, a incerteza, son parte fundamental do noso ser é unha das ideas máis lúcidas que pariu o ser humano.
E, podo asegurarche, non calou aínda en moita xente.
Aprende a rirte de ti mesmo, non te tomes demasiado en serio, aconsellaba Einstein.
Einstein.
Nin sequera podemos escoller onde nacer, a quen coñecer, cómo, ou qué, ser.
Os tolos, os bébedos, estamos, queiramos ou non, no mundo;
a festa, a broma, a fin de semana é o que, no fondo, somos;
unha brisa, lixeira e refrescante, continua e cósmica, é o máximo, así o decidiron por nós, ao que podemos aspirar.
Por iso, querido Doirau, Heriberto Bens é, coma ti, coma min, un rianxeiro máis.
¿Atrasácheste dis?
Levas quince días sen dar sinais de vida.
Esa nota, seina de memoria,
Non hai de que preocuparse.
Estarei ben.
Xa chamarei.
Non chamaches, estabamos preocupados.
¿Que pasou?
Nada, non pasou nada.
Aira víranos a cara, nin pregunta por ti.
¿Que vos pasou?
Nada, mamai, nada.
¿Onde andas?
Di.
Descubrín unha praia moi fermosa.
Gures.
Vinde.
É das nosas.
Recollida de todos os ventos.
Non chegan os coches, hai un piñeiral.
E se está de antollo pode soñar con tirarse desde o trampolín da Moa, mamai.
Espera, fala con papai.
Indícalle, iremos agora mesmo.
¿Como estás, di, estás ben?
¿Decidir o que, Bencho, que decidiches?
Fala claro, Bencho, ¿que queres dicir?
Traia a Aira, meu amor.
E toallas e cubos, e pas para as nenas.
E as nenas, traia as nenas.
As nenas.
Elas.
¿Cales van ser?
Nótoche raro.
¿Que pasa?
Tes unha voz como que non tes.
Imos agora mesmo.
Dille a papai onde é, xa non me acordo.
Veñan de turismo, hai tanto que ver.
E traian toallas e cubos, e pas.
E a Aira e as nenas.
Sobre todo ás nenas, mamai.
¿Decidir que, Bencho, que?
Fóra, o noso pobo natal segue a existir e as conversas manteñen o guión de ruído espeso que a transmisión audiovisual (cine, radio, televisión; o cine marchou pero volveu) impuxo.
Estou a piques de contarche algo sobre nós que me preocupa (un pode estar acompañado e sentirse só, pero ¿namorado?) pero sei que me queres e non entenderías nada.
Meterías a información nun cadaleito de conceptos mortos, e reclamarías inmediatamente, sen dicir nada, o antigo silencio.
Aínda así, alleo á intriga televisiva que lle pasa por debaixo, un paxaro pousa o cu no cable;
pensa durmir nel, preto dun punto de luz que me revela o cable, mire onde mire, nas extensas planicies do centro oeste americano.
Todo é verdade.
O cable, o punto de luz, o paxaro, o porche, a televisión, eu; unha caixa de botellas de whisky baleiras.
O único falso é o nome, Nebraska.
En realidade, Vilalba, Terra Cha, Galicia.
Apago a luz, no porche, de noite, e préndoa, a capricho.
Agora, fondo branco, Nebraska, agora, fondo negro, Vilalba.
No telexornal daban conta do descubrimento disque máis importante da historia da humanidade.
O home busto, un científico americano, falaba como se fose de farol e dixese vexo o teu e dobro a aposta.
Poderanse curar moitas enfermidades, e viviremos máis tempo.
Cagouse en todos os santos.
Hai menos xenes, corenta mil, do que se pensaba.
Agardabamos noventa, ou cen mil.
Un duro golpe para a vaidade humana.
_Full de ases e xenes _dixo, desganado, alguén.
Os pais escollerán a personalidade dos fillos, os gobernos lexislarán para que sexan trazos desexables, como a tolerancia e a simpatía.
A historia da súa vida:
mentalidade dispersa, dicían os titores;
quen moito abarca pouco aperta, sanchopanzeaba a muller.
Nin xogando ao póker era capaz de concentrarse;
moito menos se perdía.
_¡Que merda ves aí!
Un sabichón de bata branca.
_Esa bata branca, como ti dis, experimenta para que vivamos máis tempo.
_Quería velo eu experimentando entre as pernas de xa me entendes.
Ademais, ¿sabes canto vai durar o mundo?
¡Que son corenta ou cincuenta anos máis!
Pediron outra rolda.
_¿E para hoxe, Lires? _protestaron os rivais.
Parecían calquera cousa menos rivais.
Eran catro pero podían ser douscentos.
Polo fume; os vasos; os xestos; os xuramentos.
_Todos os días a mesma cantilena.
Cada vez chovía con máis forza.
_Os de fóra dan cigarros _recordáronlle.
_Nin que te analizaran a ti, Ourille, _espetou Lires, buscando o corpo a corpo.
Ourille sabía quen era, coñecía aquel ton de animal ferido.
Pero tivera un mal día e tiña que retrucar.
_Creste gracioso e todo _revirouse Lires, doído, o ataque de Ourille tivo eco na partida.
_Non cambio, e menos a capricho.
Interésame, e moito.
_Qué che interesará se non entendes o que di.
_Para perder ao póker hai que ter un par de collóns, ¡ben postos!
Iso é o que diferenza a un home dun animal, a un ghato dun bicho.
Non a merda do xenoma...
E para que vexas o que hai, propoño subir a aposta a corenta mil pesetas.
A peseta por xene.
Coñecemos como a palma da man ao Caenorhabditis elegans, ten testículos e ovarios por todo o corpo.
Lires tiña ganas de chorar pero aguantaba as ganas.
Se tes un par de collóns, sabes aguantar as ganas de chorar, pero non as de follar, ou apostar.
Mentres agardaba que a banca baixase para entrar na partida, a memoria fixo zoom na hipoteca da casa, as letras que o enterraban vivo, o negocio que tería que pechar.
Nin a muller sabía o mal que ían as cousas.
Mirou a Laxe, o negocio do cíber (el rírase cando decidiu abrilo) ía de marabilla.
Levaba póker de ases.
Cun impulso instintivo, felino, levantouse;
colleu a botella de whisky, e rompeuna contra a mesa que debía ser a cabeza de Ourille, de Laxe, ou do mundo.
Coa metade que lle quedou na man, ameazou aos compañeiros de partida e a todo quisque que o miraba.
_¡Que hostia mirades! _dixo.
Había humidade nos ollos pero non choraba.
Alguén, desde o máis fondo do seu cerebro, mandáballe aos ollos ordes que todos obedecían e que os mantiña calados, paralizados.
Se collemos o verme platelminto e o cortamos en trescentos vintecinco cachos, ao cabo de dúas semanas, alimentándoo minimamente, xeraranse trescentos vintecinco platemintos novos, enteiriños.
Pois ben, coñecemos os xenes responsables desa marabilla.
_Non te poñas así _dixo Ourille_.
Hoxe gana un, mañá outro.
_Nós non temos un par de collóns, xa oíches _recordou Ourille.
_O par de collóns hai que telos para dar as cousas pero tamén para pedilas _engadiu un calquera, xa non importaba quen era o que falaba.
_Pois co par de collóns, o alcol, e o que lle chove na cabeciña tola que deus lle deu, a hostia co coche vai ser de campionato.
_A ti e a todos, non están os tempos para dispendios.
Chamade vós, pensou cada un deles pensando por cada un dos outros.
Víanse na pantalla dun televisor, dalgún telexornal protagonistas.
A entrevista acababa.
Miráronse.
Sen palabras, entendéronse.
Poida que non entenda a Pollock, o pintor abstracto, pero tampouco me engana.
(No caso de que engane).
Abur, di Fefa.
Antes.
Tras despedirse, gústalle volver pola ribeira, soa, evocando unha gata, sete vidas, a paso, trote, galope, escape tendido.
Oe que a chaman.
¡Fefa!
É Tinuca, durante anos (paseos de ganchete; partidas de xadrez; un baile, unha coa outra) a súa mellor amiga.
Con ela (segue para vestir santos) ten remorsos da felicidade, do corpo extasiado:
ola, bo día, suspiros...; música, silencio, voces de veciños...; a roupa na alfombra, no corpo, intercambiada...; linguas, miradas, rabuños...; de pé, deitados, de costas...;
cada paso leva ao seguinte pero non se explica polo anterior;
corpos que máis que rei e raíña son gato e gata, tigre e tigresa, rabuñándose, mordéndose o corazón, como esas nais tribais que llelo comen aos fillos por amor; sete veces amor.
Paseo, xa ves.
¿Tomas un café?
Pero ¿que problema terás ti?
Quéixaste de vicio.
A mirada de Tinuca cae ao chan, muda.
A Bernardo Raña non lle gustaba o fútbol.
Aparecía en clase de Literatura, despistado, rindo coa súa risa chea de bágoas e nós alucinabamos.
Era un profesor distinto, un anticipo de internet pero na virtualidade dos anxos.
Eu diría que miraba para nós e non nos vía.
Tiña diante dos ollos a San Juan de la Cruz, e víao, por riba de todo era galego, con paraugas, ceo agrisado, e herba húmida.
Dicía:
"cheguei ao cumio do outeiro aquel, alá en Irlanda, levaba quince días fóra de Galicia, e de súpeto, inesperadamente, soou unha gaita, e todo foi e fíxose Galicia".
E debeu selo pois daba a volta, chorando, miraba o encerado, e escribía poemas alleos ao temario, cunha caligrafía de poeta clandestino, azul e branca, minúscula, cinco puntas estrelada.
Á xente normal gústalle o fútbol
A Bernardo Raña non lle gusta o fútbol
Bernardo Raña non é normal
Os poetas non se decatan de nada.
Bernardo Raña é poeta.
Bernardo Raña non se decata de nada.
Os razoamentos non tiñan fallo, pura lóxica aristotélica.
Había certa rivalidade.
Cos de Laíño sobre todo.
Púxose de moda, entre outras cousas por como estaba a profesora de Lingua, coller ao chou unha folla do caderno dun de Laíño, ou de Cordeiro ou de Rois, e un de Rianxo, e apostar a quen tiña menos faltas de ortografía.
Cando quixemos darnos de conta, a broma converteuse na primeira liga de ortografía dun instituto de secundaria.
Todo un éxito, co apoio entusiasta dos profesores.
Agás de Bernardo.
Parecíalle unha frivolidade, un insulto á lingua, organizar unha Semana da Ortografía para disputar (verbo capitalista) a fase final da liga.
O instituto estaba á beira da estrada xeral Santiago a Vigo.
O tráfico era intenso e constante.
Ao outro lado da estrada pastaban varias vacas a miúdo.
Viámolas desde a aula.
Bernardo traíaas a clase nas palabras, e algo máis que non captabamos ben xa que viaxa en metáforas.
Metáforas, dicía, que despois o Poder (daba medo cando pronunciaba ese taco) convertía en tópicos.
Chegados a ese punto, cabreábase, non podo dicir outra cousa.
Demasiado neutrais.
Sabedores, bos alumnos de ciencias, de que a neutralidade é contraria ao instinto e bloquea as emocións, decidimos en asemblea multitudinaria tomar partido.
En caso contrario non disfrutariamos dos poemas de Bernardo nin das chanzas do Antibernardo.
A elección foi doada.
O que máis nos gustaba era o fútbol, ergo renunciamos a Bernardo.
A distancia entre poesía e fútbol mídese en anos luz, entre chanzas e fútbol non hai distancia.
A partir dese momento todas as bromas do Antibernardo facíannos graza;
as saídas de ton de Bernardo, esa carraxe pola inxustiza no mundo, convertéronse en frías palabras entrecomiñadas nos apuntamentos.
Anxo, Eusebio e Moncho, xa dixen, eran de Laíño.
Sorprendíanos que non rían das chanzas do de Lestrove, pero non tiñamos dúbida, eran dos nosos.
Enfrontarámonos no campionato de xuvenís da Liga do Sar, e non se lles daba nada mal o fútbol.
Nunca tivemos remorsos.
Na poesía nós estabamos sen voz e sen voto, e a ninguén parecía importarlle moito.
O domingo 14 de xuño de 1982, ás catro e media da tarde, xogabamos no Campo Municipal de Santa Lucía de Asados contra o Piñeiros.
Quen gañara levaba o título, o empate dáballelo a eles.
Faltaban dez minutos e perdiamos un a cero.
Comezaramos moi nerviosos, sen atopar o sitio no campo.
A falta de dous minutos, cando todo parecía perdido, empatei o partido tras un pase de Anxo.
Apertados de tempo, non o celebramos.
Anxo colleu o balón do fondo da portería e, rapidamente, púxoo no centro do campo.
Co balón de novo en xogo e o equipo rival tratando de perder tempo, roubeille o balón ao defensa libre, e din un pase longo cara a posición de Anxo.
Cunha fermosa vaselina marcou o dous a un definitivo.
Levaba tempo pensándoo.
Non fun abrazalo.
Agardei que viñera agradecerme o pase.
Veu radiante, como se realmente fose un futbolista, disimulando que xogaba ao fútbol para analizar as máis baixas paixóns do ser humano, e poder escribir documentados poemas.
Recórdasme un poema de Verlaine cando xogas, díxenlle de carreiriña, coa présa de crer que non sería quen de dicirllo.
O árbitro pitou o final do partido.
Os afeccionados de Rianxo saltaron ao campo a felicitarnos.
Era a primeira vez que o C.D. Unión gañaba a liga.
Os compañeiros abrazábanse, Anxo disfrutaba como se realmente lle parecese importante ser campión de liga de primeira rexional.
Eu non sabía moi ben quen era Verlaine, é certo.
Soñara que Anxo me preguntaba se me gustaba Verlaine despois de meter un gol.
Lera algún poema para a ocasión, por se me preguntaba cal me gustaba especialmente.
Recitaríallo, e diríalle que tamén me gustaba José Angel Valente, por exemplo o verso aquel, ¿coñécelo?
Entrei na caseta.
Non había ninguén.
Senteime no banco e apoiei os cóbados nos xeonllos, posición de pesadume total, como cando recibes unha goleada.
Non lle daba importancia ao campionato, ¿que poeta o cantaría?
Só podía pensar en Verlaine.
Cánto me gustaría sabelo todo sobre el, non ter o remorso de ir de falso e pedante, reprocharlle a Anxo que nada máis vira en min un futbolista.
Vestinme;
fun ao espello a peitearme, pero estaba roto;
collín, como alternativa, o trofeo, vinme, distorsionado pero eu, detrás das letras que indicaban o XXIII campionato de 1ª Rexional, declamei, ben declamado, para sorpresa miña, en voz alta, e firme, o verso de Valente, e peiteei o meu reflexo.
Nunca vin ese mapa.
Pode que viaxara por esa estrada dez mil veces pero nunca vin esa escala.
Cando neno, non había vía rápida.
Nin autovía.
Nin autoestrada.
Agora conviven as tres coa estrada orixinal.
Tres conselleiros diferentes.
Ningún me convenceu para sacar o carné de conducir.
O autobús rápido (máis cómodo, caro e veloz) non pasa por onde eu vivo.
Onde eu vivo non aparece nos mapas.
Pode que nos de 1:1 pero non os fan.
Menos, creo, os venden.
Tardo en chegar desde a cidade máis próxima, uns corenta quilómetros, dous minutos menos que hai cincuenta anos, cando ía a diario ao instituto por esa mesma estrada.
En Shangai inauguraron un tren que viaxa a 420 km por hora.
Corenta quilómetros de traxecto nada máis.
Por levitación magnética.
É tan cara que nin os alemáns se atreven, confórmanse con viaxar a 360 quilómetros por hora.
O percorrido que ao meu autobús lle leva unha hora levaríalle a ese tren asiático seis minutos.
Non me queixo, os chineses (cando un fabrica afinidades, de pequeno, eran máis pobres ca nós) cáenme ben.
Chove.
Vou sentado, transversalmente, ocupando os dous asentos.
Hai dous viaxeiros máis.
Unha moza (claro que pode ser a mesma que biquei por primeira vez neste mesmo autobús), moi fermosa, duns catorce anos que (suspiro) le unha novela de Nabokov.
Espero que me vira entrar.
O outro pasaxeiro, un vello que discute de fútbol co condutor, non é rival.
Eu discutía de fútbol co condutor:
un luns pola mañá, cedo, discutiamos tan acaloradamente sobre un penalti no Madrid-Barcelona do día anterior que saímos da calzada;
verei a aboladura ao saír.
Nas mans teño un diario nacional.
Certa pretensión de lelo.
Vexo unha corredoira e dígolle ao condutor que pare para mexar;
para, baixo, non volvo (sucedera nunha excursión da catequese: Xan quería coñecer mundo, non te podes imaxinar o que tal hai; unha boa malleira, dixo meu pai, iso é o que hai).
O condutor agradéceme polo retrovisor que non faga a do parvo.
Recórdolle, todo sen mirar, que non pode falar cos viaxeiros.
Apago o televisor e collo a novela de Harry Mulisch que estou lendo.
Un neno pídelle ao pai que cando morra (non saio dela) o incineren, e que metan as cinzas no reloxo de area que o pai ten no cuarto de traballo.
"Así podo ser útil ao longo dos séculos", xustifícase.
Chega a enfermeira co almorzo, parece dun hotel de cinco estrelas en Río de Xaneiro.
A riqueza de formas, cores, estados da materia, levántame o ánimo.
A luz que entra pola ventá promete un día de sol.
A enfermeira, unha beleza tropical de concurso de miss mundo, tócame lixeiramente a man.
O sostén é branco, como as sabas que me cobren.
Levámonos ben, incluso me acariña clandestinamente (ten prohibido ata dicir o nome) a calva quimioterápica, mentres me espeta que estou máis guapo que cando cheguei.
Non digo nada sobre o seu físico, hai físicos que só entenden a linguaxe das mans.
Aflito ou feliz, non o sei, chamo a Luz Barroca, a enfermeira.
Perdoe que a moleste, dígolle, ¿sabe quen é Gunther von Hagen?
Séntase, sabe que quero oíla falar.
É un artista alemán que...
Caen palabras como pétalos.
Mamá, non mandes o billete.
Non quero ir a Útero.
Será peor se te fago abortar.
Estou ben, non te preocupes, estou ben.
Que son.
Que si.
Que non, sempre fuches un cagón.
Dilo ti.
Digo.
Valo ver.
Non se fale máis.
Pon a roupa de deportes, vai correr enriba da dixestión.
A collóns.
Verán, cinco da tarde, trinta e sete graos.
Comeza lento pero aumenta o ritmo progresivamente, a medida que se marea.
Súa.
Sente puños no estómago:
abren, cerran, golpean, golpean.
Súa.
O puño do lacón víngase.
Baixa o ritmo.
Ve unha fonte.
Auga auga auga.
Vence o desexo para admirar a vontade.
Súa.
Velocidade de borracho.
Un regato.
Auga auga auga.
Está en Exipto, no deserto, un corte de dixestión radiante e xovial dálle a benvida.
Un corte de dixestión con forma de puño de lacón que golpea, golpea, e golpea.
Cae ao chan.
Groggy.
Cerosesentaeun.
Últimos auxilios.
Viático de hélices.
Óese o carpido inútil dun porco.
Opérano a vida ou morte, no Juan Canalejo, A Coruña, cidade na que ningún morto é forasteiro.
A muller ofrécelle o pano da man.
Por qué hei de chorar por ninguén, dille, senón me deixarán chorar por min.
Miro os ollos de Marta.
Ten dezaseis anos e a mirada inocente dun párvulo.
É boa alumna, no académico e no persoal.
Escribiu unha redacción hai uns días na que dicía querer ser avogada para defender aos pobres dos ricos, aos ricos de si mesmos.
Púxenlle unhas anotacións para que reflexionara.
¿E a clase media, que?
¿Liches a Marx?
Estudia o concepto de alienación.
Fíxate, di que están alienados traballadores e capitalistas, ¿como o ves?
Cando penso en políticos teño a impresión de ser o caravel que poñen na boca dos fusís en todas as revolucións.
A impresión de que, antes ou despois, o fusil acaba por disparar contra o caravel.
Se fose listo, debería pensar que me quedan trinta anos de profesor de Ética e levalo o mellor posible, pero non son deses.
Ao contrario, a imaxe dos políticos na adolescencia faise máis precisa na miña mente.
Fíxome, coincide coa imaxe da Marta que teño diante.
Véñenme á cabeza frías estatísticas sobre depresión do profesorado.
A piques de apertar o gatillo doume conta de que os futuros políticos non teñen, como Marta, a mirada inocente dun párvulo.
Agroma o caravel no fusil.
Presentárono ao gran público (despois de informalo, polo miúdo, dos avances da civilización) nunha rolda de prensa que celebraron, por deferencia co entrevistado, no Castro de Baroña, a media tarde dun caloroso e concorrido domingo de verán.
Respondeu as preguntas con educación e sentido común.
De todo o que sabe sobre o noso mundo, inquiriu o periodista, ¿que é o que prohibiría?
O que prohibiría sería ir á praia, como se vai, no verán.
Non hai nada máis fermoso que unha praia.
Habendo duchas e baños e piscinas e sesións de raios ultravioletas, non comprendo que a xente leve traxes de baño, toallas, parasoles e coches á praia.
Iso prohibiría.
Os pais non o notaron;
vírono, con cara de sono, pousar a mochila e sentarse na escaleira de entrada ao museo (postura de pensador pero non se fixaron), e supuxeron que estaba cansado:
seis horas en Eurodisney pola mañá, dun lado para outro.
Por non perder a entrada, decidiron facer unha visita rápida ao museo, o rapaz agardaría fóra.
Media hora despois atopárono no mesmo sitio, inmóbil, rodeado (os turistas confundíano cun mimo do pensador) de euros por todas partes.
Volveron ao hotel.
Aseáronse, cearon, e foron, os pais a dar unha volta, e el, esgotado, a durmir.
Soñou cun accidente de tráfico.
A lúa do coche pártelle o brazo dereito, debaixo do cóbado;
alguén o recolle e o mete en xeo.
No hospital implántanllo, pero, infectado (limpárono mal), teñen que llo sacar.
Para salvalo, úneno á femoral, para que non se solte, cosen o puño á barbela.
A postura resultante, de pensador, encántalle.
O médico, curándose en saúde, veo tan feliz, recórdalle que é unha solución provisional, ata que cure a infección, pero el suplica que o deixen quedar para sempre;
o médico...
Gustoulle, e quedou mirándose, feliz, ata o amencer.
Cando chegaron os pais pola mañá non compartiron o seu entusiasmo.
Asustáronse.
Tiraron do brazo pero non conseguiron ceibalo.
Chamaron a recepción, pediron o médico do hotel.
Non podía facer nada, mellor sería, o brazo estaba ben, pero cheiráballe (fixo co nariz un aceno canino) a causa psicosomática, consultar a un psicanalista.
O mesmo que fixo o psicanalista parisiense:
contoulle o soño, e o brazo, como nun sortilexio que os deixou coa boca aberta, separouse.
Intentou recuperar a postura pero non había maneira.
Consultaron co terapeuta.
Son réplicas habituais, dixo, cando o soño é moi intenso;
se move o brazo non hai de qué preocuparse.
Un mes despois o brazo soldou, e o corpo, sen previo aviso, paralizouse.
Consultaron por teléfono co terapeuta francés.
Algo lle tivo que ocorrer en París, pensen;
cambios de personalidade tan radicais son posibles, temos documentados centos de casos;
como aquel exemplar capataz norteamericano, estaba traballando, fálolles de principios do século XIX, na construción das primeiras vías do tren nos Estados Unidos;
de súpeto estoupou, de forma incontrolada, un barreno, e un longo cacho de ferro atravesoulle, de lado a lado, o cerebro;
non morreu, ao contrario, despois dun lixeiro atordamento fixo vida normal, pero, o que si, cambioulle a personalidade, pasou a ser un impresentable, e a economía:
non foron capaces de sacarlle o ferro da cabeza e gañou millóns de dólares exhibíndose por todo o país.
Pero non hai caso parecido por un soño.
Ata a mañá da inauguración non se decataron do problema.
¿Que facer co pensador?
Non podía quedar só:
había que cambialo, darlle de comer, librar o ouriñal.
Nos últimos seis anos non saíra do cuarto pero deixouse levar;
se non intentaban cambialo de postura era manso.
Subírono a unha cadeira de rodas, con tan mala sorte que se lle foi das mans e caeu de cabeza ao chan.
Ao intentar, temerosos de que partira o cranio, incorporalo, quedaron pámpanos:
xirando sobre a cabeza, como unha buxaina pero en grandes espirais, afastouse cara a porta, baixou as escaleiras, e gañou, diante da cafetería, os pais deixárana lista o día anterior, a rúa.
As primeiras raiolas pero, como facía calor, sentárono na terraza.
De costas, non veu o nome, Rodin, da cafetería, pero si a decoración: obras do escultor francés, cinceiros pensador, cadeiras inacabadas.
Dentro do bar, os pais, que seguían a secuencia da pescuda, falaban, co ton empresarial de quen descubre un filón, dun capataz norteamericano, millonario tras un cambio traumático de personalidade, e dunhas moedas tiradas, aos pes do fillo, nunhas escaleiras de París, a cidade turística por excelencia.
Convencido de que era, dun material novo, similar a carne humana, pero máis pálido e árido, unha estatua, fixo un corte, que pensou definitivo, na fronte.
O camareiro mírame con displicencia, a mesma cara que eu lle poño ao fillo, adolescente, obsesionado con mercar unha cadea musical de altísima definición (dous mil euros), e que logo disfruta coma un anano co ruído de pubs e discotecas.
Na casa non me gusta falar do traballo, no traballo non me gusta pensar na casa.
Pero hai algo sinistro nos problemas que me atrae.
Teño esa idade, corenta, na que gozas dándolle voltas ás frustracións.
Tantas.
Sempre a remolque, dubitativo, incapaz de decisións enérxicas.
Renunciei a racionalizalo todo, a xustificarme cada vez que abro a boca.
Custa.
A piques estou de dicirlle ao camareiro, odio que me perdoen a vida, que traballa o que non vale para outra cousa, pero xa está na barra.
Vivo en tensión, necesito evadirme.
Recoméndanmo no curso de relaxación.
Habitúate a pensar por pensar, plantéxate problemas abstractos.
Ocórreseme un moi bo:
¿por que somos cousas a cafetería, eu, e o café con leite?
¿Que temos en común?
Antes de contestar hai que definir ben os conceptos, son armas, mal calibradas impiden ganar a guerra.
Neste caso necesitamos tres: cousas, aquilo que percibimos (un coche, poño por caso), cousiñas, o que non percibimos por pequeno (unha bacteria), e Cousa, o que non percibimos por grande (o universo).
Decepcionado, ¿de que me vale saber que estamos no universo?, volvo ás cousas.
Cafetería, camareiro, café con leite.
Pero, ¿por qué somos cousas?
Xa que cambiaron as circunstancias (cheguei con frío e agora teño un café con leite como Deus manda no corpo) probarei cara baixo, ás cousiñas.
Doulle voltas.
Recomendáronme o Feng Shui, unha acupuntura para a casa que os chineses idearon hai sete mil anos.
Pero só de pensar noutra técnica oriental dáme a neura.
Pido outro café.
Tómoo e sígoo, como unha cámara no casco dun piloto de fórmula un, polo circuíto do corpo: boca; lingua; papilas gustativas; larinxe; farinxe; esófago; estómago;
un intenso pracer todo o percorrido, costa abaixo;
un pracer físico que se converte en deleite espiritual, cando, costa arriba, chega á alma.
Esa cousa, o café con leite, formada por cousiñas, transmútase en Cousa.
A alma.
Tamén me pasa co caldo de tres días e a sopa de marisco.
Non me pasa cunha cadea musical de dous mil euros.
No fío musical, unha canción xuvenil de moda.
Enriba da cafeteira, un reloxo.
Hai outros.
_Dixéronme que seis días non chega a nada.
_Non chega a nada se o queres ver todo.
_Hai que ter claro qué se quere ver.
Levalo previsto.
Para non volver coa sensación de non ter visto nada.
_Deixémonos de lerias.
Hai que decidir qué queremos ver.
Eu quero ver...
_Xa sabemos, o museo de Orsay.
E temos claro que se necesita todo o día.
O mesmo para o museo do Louvre.
Eran as sete e media.
O hotel estaba preto da Place Vendome.
Atravesámola comentando que era o mellor exemplo da elegancia do século XVIII, que se notaba o agradable recendo de Federico Chopin, a odiada presenza de tantos banqueiros e xoieiros.
Alguén se deu conta de que tres días e dúas noites pasando por alí e non fixeramos unha foto.
O que controlaba de fotografía deitouse de cúbito supino no chan, e conseguiu unha foto en contrapicado, na que a estatua de Napoleón, para facer de Napoleón, suspirei, decidiu entrar.
Unha gran decepción, a verdade, que unicamente compensou a Pont des Arts.
Confirmou as miñas expectativas.
Unha ponte que é unha praza, unha praza que é unha ponte.
En ningún outro sitio de París tiven ansia de me facer unha foto.
Pedín prestada a cámara, a miña quedara co bo humor no hotel, a un dos compañeiros de viaxe.
Para sorpresa de todos, demandei dun descoñecido, non sabía se turista ou parisiense (un pouco de azar...), que me fixera a foto.
Apetecíame ter, cando menos, un recordo do París que admiraba.
Era imprescindible unha mirada anónima.
Decida vostede, contestei, cando me preguntou qué fondo quería.
Comprendeu sen máis, logo era parisiense, que non debía saír o río.
A verdadeira historia comeza no museo de Orsay.
Malditas as ganas que tiña de entrar.
O día anterior estiveramos mañá e tarde con media hora para comer un bocata no museo do Louvre.
Non nos separaramos nin para mexar.
Calquera se atrevía.
Fora psicoloxicamente imposible intentar un plan B alternativo.
Que quede claro:
encántame o impresionismo, o preimpresionismo e o postimpresionismo;
para máis inri, son un tío bastante impresionable, pero maldita a graza que me facía aquel día entrar no museo de Orsay, perdón, no mito do museo de Orsay.
Entrei o último, sen mostrar ningunha emoción.
_Non che vexo ilusionado, Óscar.
Non podo crelo.
¡O museo de Orsay!
¡Estou aquí!
Incrible que non o aprecies.
_¿Que dis?
Estou feliz.
Pero interésame Cezanne, e cilindros, esferas, conos e demais figuras xeométricas non son moi risoñas que digamos.
Por respecto a Cezanne, non exteriorizo o que sinto.
Recoñeceu a frase citada en todos os manuais e guías de museo.
_A culpa non é nosa se non sabedes apreciar a arte.
A quén se lle ocorre dedicarlle só unha mañá ao museo de Orsay.
¿Pero vós sabedes qué hai aquí?
A partir de aí a conversa discorreu por onde era previsible.
Entre outras cousas, se os discordantes tiñan dereito a levar a súa parte do fondo.
Unanimidade total:
non tiñan.
As consecuencias tamén podían aventurarse.
Un grupo de dous ao piso superior, outro grupo de tres ao piso inferior, e os tres neutrais cada un pola súa conta.
Menos os do primeiro grupo, os outros quedamos para tomar algo a media mañá no bar da terraza do museo.
Fermosas vistas sobre París e o Sena incluídas, e unha coca cola a oitocentas pesetas.
Oín ao súpereu do grupo:
¿pero como es quen de pensar iso no museo de Orsay?
Foi así como me atopei só no museo de Orsay.
Viñéronme ganas de visitalo.
Como son consciente das miñas limitacións para apreciar a arte, decidín ver unicamente a sala onde están os cadros de Cezanne.
Se logo tiña tempo, faría unha escapada ata a Pont des Arts.
Oxalá quedase durmido ata o día de coller o avión de volta.
Subín ao andar superior.
Ao atravesar a galería, sucedeume algo estraño.
Tiven ansia de mirar, desde alí arriba, como un paxaro ou un deus, as esculturas da planta baixa do museo.
Aproveitei unha pequena zona no cristal quitamiedos que non estaba abafada.
Acerquei decidido, pero freoume a pitonisa da vertixe.
Mareeime e, de súpeto, todo o cristal apareceu abafado.
Tranquiliceime.
Xa sabía por qué estaba no museo de Orsay dentro dun cadro que non está no museo de Orsay.
O mellor, animeime, será aproveitar a oportunidade.
"Habitación de hotel" é un cadro que me gusta moito.
Son un tipo bastante fervellas;
universitario con axenda de executivo, estudio coa cabeza posta en gañar medio quilo ao mes.
Non paro quieto.
Miro ese cadro de Hopper como outros fan ioga ou tai-chi.
Para ter esa experiencia oriental, soño erótico de todo triunfador que se prece, de deixar a mente en branco.
Consígoo con ese cadro.
Cando o miro, reláxome, totalmente, nel non me apetece tocar nin cambiar nada.
Dentro do cadro, a sensación era de ansiedade.
Apetecíame remexelo todo, nada estaba no seu sitio.
A muller, descubrín que era Xiria, a miña moza, perseguía o libro (que voaba movendo as páxinas como ás dun paxaro asustado) por todo o cuarto.
A equipaxe poñía atrancos, tentando impedir que o lera.
Pero Xiria, apañada como é, lía o libro mentres o perseguía.
Ao rematalo, sen dicir palabra, faciamos o amor, máis que satisfactoriamente, enriba do sofá e a maleta grande.
O enfado de que eu viñera a París sen ela, cuns amigos entre os que estaba unha antiga moza con fama de gata, pasáballe.
Mirei o reloxo.
Doce menos cinco.
Máxima vertical do sol sobre o Sena.
Notei, de novo, o esplendor cinematográfico de París.
Estaba na Pont des Arts, lendo un libro.
Pode que fose ao hotel, ao pé do banco tiña a equipaxe preparada.
Vin a miña típica expresión de sorpresa suicidándose no Sena.
Ás doce quedaramos no bar da terraza do museo.
Decidín ir.
Deixei as maletas na Pont des Arts.
Os compañeiros agardábanme, saboreando capuchinos a seiscentas pesetas.
Supoño que saín do cadro, deixei a Pont des Arts e regresei ao museo porque me dei conta de que o fondo non estaba no cadro de Hopper nin na Pont des Arts, senón na terraza do mito do museo de Orsay.
Pedín, non estaba disposto a ser o único aforrador, un capuchino que non me apetecía.
Mentres dicía unha chea de estupideces de manual sobre Cezanne, gritei como un tolo.
Non recordo gritar así, en silencio, nunca.
Había que repoñer fondo.
O cristal gratuíto polo que miro aos turistas dirixirse á catedral está abafado.
As mans no lavadoiro
Es pequeno, pero menos;
estás acostumado a oír nomes simples, feitos de ciceladas firmes, sempre as mesmas: rúas de Arriba, de Abaixo e do Medio, campos de Arriba e de Abaixo, Ribeira.
Un día, mamá cólleche do brazo e apareces no Río dos Cordabáns, e os nomes revélanse, e as cousas e as paraxes deixan de ser simples e virxes.
E non te explicas o lavadoiro, as sabas facendo o amor co vento, as brañas engalanadas de enaguas e toallas, o xabón de graxa nas mans de nai que son nubes e mollan ao sol mesmísimo, mollan ás forzas da natureza naquel pantalón de mahón que tentas destripar todos os días.
E ese nome, Cordabáns, emborracha o cerebro, destila a fariña dos pesadelos, xiran e xiran, e es un eixo tan de neno que mexas por ti, nas noites que crían nervios e cordabáns, cordabáns que xiran.
Os pés na corredoira
Vas medrando;
coñeces rapaces doutras rúas;
revélanche nomes fuxidíos, feitos coa espiral do perigo e as elipses dos lugares máis afastados do universo: Fincheira, Os Ghudiños, Xogho dos Bolos, A Ghrenla.
Tes medo (revolven os cordabáns na fosa da mente), pero non podes, non debes, dicilo.
Deixas que te leven.
Inventas que te enfadas, necesitas estar só.
E para que non pensen que sen eles non es quen, investigas in situ o enigma que tanto che preocupa.
Inventas o traballo de campo, así, porque che peta.
En Rinlo, nas rúas de Abaixo e do Medio, axiña resolves o misterio:
os coches non teñen, como na calle de Arriba, a Placiña, Os Loureiros, Rianxiño, a soberbia da excepción.
Non son ruído nin velocidade;
son flores na paisaxe, segundos e saúdos que sempre son os seguintes, ¿e que?
A cabeza na escola
Todos os nenos admiran a un mestre.
Cóntanos que eses mesmos homes deciden de súpeto subirse aos outeiros e ás grandes montañas.
Asómbranse das novas liñas de fuga do horizonte.
Revólvenlle a curiosidade;
invítanos a irse cada vez máis lonxe, lonxe, sen présa por volver, ruído e velocidade nas entrañas, flores na paisaxe, segundos e saúdos que sempre son os seguintes, ¿e que?
Colonizan o mundo, póñenlle nome aos lugares, espirais do risco, elipses imaxinarias;
sempre adiante.
O Xonxo é da rúa do Medio;
vela que leva o vento, o seu peito.
El falaralle aos alumnos dunhas rúas nas que os sentidos non se deixan asoballar pola razón; nas que a escuridade é cor, e a cor espazo público de terrazas improvisadas e olores peculiares, perceptibles ao pasear pola rúa, en cada cociña.
Está cociñando Carmeneira, na casa de Marselina a Morena hai caldeirada.
Diralles que os veciños desas rúas chamadas de Arriba, Os Loureiros, Rianxiño, A Placiña, cítanse para falar na propia rúa, aínda que non hai escaparates nin bares;
que as súas prazas, de múltiples estilos, están limitadas polas miradas cara a fóra das mulleres, polas contras das fiestras que son retablos de igrexa que ascenden.
E que os veciños saen da rúa por necesidade, a cazar ás sabanas multirraciais dos supermercados.
Con présa por volver;
un paso atrás, sempre.
Eu contareilles doutras rúas nas que a razón venceu aos sentidos, nas que a cor é escuridade, e a escuridade espazo privado de terrazas programadas e olores comúns de receitario, perceptibles só por internet ou fibra óptica.
Está cociñando Arguiñano, Paco Feixó fai hoxe caldeirada.
Direilles que os veciños desas rúas chamadas do Medio, de Abaixo, Rinlo, cítanse para falar en Área Central ou no Halley, aínda que na súa rúa teñen escaparates e bares;
que as súas avenidas están delimitadas polas miradas cara a dentro das mulleres, polas contras das fiestras que son retablos de museo que teñen os bancos na terra.
E que os veciños saen da rúa por pracer, a poñerlle o seu acento aos nomes do universo.
Un paso adiante;
sen présa por volver, nunca.
É certo:
buscamos na herdanza o elixir da eterna xuventude.
Pero das certezas máis íntimas xorden case sempre as dúbidas máis públicas.
Pasan os anos.
Pídeme a Universidade de Santiago unha colaboración sobre a dimensión histórica de Rianxo.
E pregunto, fachendoso, se todo aquilo da miña infancia terá algo que ver coa dimensión histórica de Rianxo.
Invento que me enfado, necesito estar só.
Boas tardes, di;
boas tardes, digo.
Non foi máis que sexo, iso é o que quero dicir, o que lle dixen a Xantia.
Non había infidelidade por ningunha parte.
Evitei os detalles (non preguntou), seguíaa querendo como o primeiro día;
tal vez máis, a raíz diso.
Levabamos convivindo (aos dous días de coñecernos propúxenllo, ¿ti que dis? ¿estaremos tolos?) catro anos.
Prefería non sabelo, dixo;
voume.
Perdoa, Xantia, implorei, co ton de voz que usas para facer unha descarga á Dirección Xeral de Tráfico.
Foise.
Pinchos na mesa.
Un bico, lixeiro, preguntando algo;
¿que tal no traballo?, quizais.
Un aceno, a man de Xantia que golpea varias veces o sofá, fundíndoo, para que me sente axiña.
O abrigo, que colgo, mentres miro ao lonxe o título da película, consciente de que Xantia, que nunca se excitaría cunha película porno, disfruta coa miña cara de miope, que, todo hai que dicilo, esaxero un pouco.
A calefacción no punto xusto (16° graos: unha manta escocesa cubríndonos as pernas) para que apeteza abrazarnos.
Séntome.
Miro a tele, e collo, polo aire, un pincho, exquisito, de tortilla.
Polo aire, expresión súa, pegóuseme.
As crises, falamos moito diso, veñen cando se supera un número razoable, eu diría dez, de contaxios.
Entón, coincidimos, os caracteres opostos dexeneran á media, e polos iguais repélense.
Hai fame;
a fame é negra, e, algo terá que ver, dámonos un bico.
Alternamos: pincho, pantalla, pincho, pantalla.
A pantalla en negro.
Advertencia: todos os dereitos...
Tráileres.
Pecho a porta.
Pecho os ollos, quero verte.
Cego, pecho os ollos para verte.
Ponte de madeira sobre o río Te.
Augas preguizosas.
Grafites nos piares de formigón.
A marea respira na praia solitaria.
Letras chinesas de gaivota na area importada da Torre.
Un sol inmenso, rianxeiro, ocultándose.
Apoiado na varanda, acórdome dun amigo portugués que odiaba o seu traballo habitual, oficinista.
Resistíao porque, cando cansaba, saía ao balcón, apoiábase na varanda, sentía, sen ver, o movemento de coches e xente, e meditaba, xa noutra dimensión.
Durmía sobre os cóbados, dicíame, e doíame a varanda.
Non entendín qué quería dicir (pero busqueille a volta) ata que un día como hoxe, no lusco fusco, apoiado na varanda da ponte de Te, cansado de que o mundo xire, sentín, sen ver, que algún día podería respirar como o mar, debuxar ideogramas na area e ocultarme tras unha montaña.
E que, mentres tanto, non era mala tarefa debuxar grafites nos piares de formigón.
Ou, como o meu amigo portugués, ser oficinista.
Eu quero a Lola a Cañota porque miña nai me dixo (e non hai máis que dicir) que é boa xente.
Non dixo boa xente, dixo boa persoa.
Pero un día oínlle ao protagonista da película Dersu Uzala, un cazador siberiano, dicir que o sol, a lúa e a neve son boa xente, e souben que, pola mesma razón, tamén o diría de Lola.
Son veciñas, case porta con porta, pero agora vense máis na corredoira marítima.
Un fillo de miña nai, que oíu na casa as mesmas cousas ca min, polo menos as importantes, como que Lola é boa xente, deseñou a corredoira marítima.
Como é técnico ha de pensar que fixo a corredoira grazas a Escola de Arquitectura, pero Lola e miña nai saben a verdade (esa que aniña no inconsciente, onde elas a puxeron):
que se sentou, coas cousas prescindibles, a xeometría, un ordenador, a trazar un paseo, e saíulle, coas cousas imprescindibles (a nai, o mar, un carballo, Lola) unha corredoira.
A corredoira comeza (para os de Taragoña remata) no muelle de Sete Fogas, onde Manuel Antonio, que gustaba dese lugar, escribiu Adeus:
<inicio_poema></inicio_poema>debaixo dós meus pasos<novo_verso></novo_verso>xurde o ronsel d'a vila natal
<novo_verso></novo_verso>Ela cos brazos cheos de sono<novo_verso></novo_verso>teima salvarme d'un naufraxio antigo
<novo_verso></novo_verso>E os meus ouvidos incautos<novo_verso></novo_verso>queren dormir n-o colo<novo_verso></novo_verso>d'as antigas cantigas vellas.<fin_poema></fin_poema>
Oín, nun programa de radio, dicir a un cego:
a xente que te tranquiliza, que te anima, produce unha especie de luz.
O mesmo que di o poema.
A xente que te tranquiliza son as cantigas vellas da vila natal, a cegueira o naufraxio antigo dos seres vivos, que non saben por qué o están.
Manuel Antonio subiu a un pailebote non para resolver ese misterio senón para experimentalo:
en alta mar, como no infinito, avanzamos sen movernos do sitio.
Un horizonte ao que nunca chegar.
Adeus, o título do poema, significa, xa que logo, ola.
Adeus, dinme Ramona, Lenuca, Rita, Mercedes e Carmen, ao pasar, adeus contesto eu.
Os seis, falamos o idioma da corredoira, entendemos ola.
Dicimos dun coche ou dun piso acabado de comprar que ule a novo, e, novos ricos, entramos contentos, a pesar de que o olor repele.
Durante milenios non houbo na terra nada que ulise a novo.
Calquera novidade, o lume, a roda, a imprenta, ulía a vello porque era froito dunha necesidade íntima (xenética, din os novos ricos de hoxe).
Da corredoira marítima pódese dicir que cheira ben ou que cheira mal pero ninguén, no seu san xuízo, diría que cheira a nova.
Por iso non se inaugurou.
A un político todo lle ule a novo.
Caetano Veloso fixo unha versión culta, extraordinaria, de Cucurrucucú Paloma.
Hai quen di, comezando a casa polo tellado, que converteu unha merda de canción nunha obra mestra, sen darse conta de que fixo esa versión porque amaba a orixinal, de raíz popular.
Hai quen soña con ver o Caribe e non lle dedica cinco minutos á Ría de Arousa.
Hai quen vai ou irá as cataratas do Niágara e non veu (e o que é peor, non oíu) os pequenos saltos de auga do Te.
Pensando nesto, leo nos diarios de John Cheever que calquera se divorcia por capricho pero que só a morte pode separar a dúas persoas que teñen dous nomes sinxelos, como Xoán e María.
É certo:
calquera ponte que atraveso é, para min, a do Te, calquera autopista, esta corredoira.
Na riqueza e na pobreza, na saúde e na enfermidade.
María e Xoán.
Xoán e María.
Anos despois, eu, alistado na Armada da Santa Compaña, navego con Manuel Antonio, por océanos sen horizonte, nun pailebote branco.
Estamos na ría de Arousa e atracamos en Sete Fogas.
Ule a novo, di, con desagrado, Manuel Antonio.
Ducias de turistas recoñéceno e acércanse.
Falamos de todo un pouco.
Adeus, dicimos ao partir.
Ninguén entende ola.
A idea foi, como sabe, plaxiar un libro.
Non un libro calquera, non, un libro de éxito acabado de publicar, con centos de miles de exemplares vendidos, e colas agardando a seguinte edición.
Plaxieino todo, letra a letra, liña a liña.
Se me daba présa, poríao á venda, cun prezo máis competitivo, antes de que o boca orella perdese forza.
Éxito seguro.
Co nome que teño, pedín un crédito;
coas habelencias empresariais que se me supoñen, aluguei un baixo: imprenta artesanal, fotocopiadora, almacén, andeis, mostrador de atención ao público.
Trinta metros cadrados, a maioría dos pedidos serían por internet.
Preguntarase se non pensei, por un momento sequera, que me denunciarían.
Non vivo nas nubes, señoría:
pensei moi ben a qué autor plaxiaría para que fose legal.
Podía pedir autorización e santas pascuas, pero era unha solución demasiado doada.
A vinganza precisaba un toque literario.
Decidín plaxiar a un autor que recoñecese publicamente, a ser posible en televisión, que lle gustaba o relato de Borges Pierre Menard, autor del Quijote.
Permita que o resuma, moi brevemente:
en pleno século XX o escritor Pierre Menard decide escribir un Quixote calcadiño do que Cervantes escribiu.
Outro tolo, pensarán, pero escoiten como o explica o autor no conto:
Cito de memoria pero con absoluta fidelidade.
Si, entenderon ben, señores e señoras do xurado, unha copia tal cal do Quixote é un libro completamente distinto do orixinal.
E aínda di máis:
"Permítame que invoque a sagrada figura de Borges para contestarlle.
A mellor literatura, a única válida e lexítima, atreveríame a dicir, incluso, que a única que debería ser legal, é a literatura que fai Pierre Menard no famoso relato de Borges Pierre Menard, autor del Quijote.
Deixe que llelo aclare aos señores telespectadores.
Imaxinen que, poño por caso, un poeta escribe un libro cunha soa palabra:
Chove.
E que, tempo despois, un labrego, e un turista de traxe de baño e parasol, pláxiano.
¿Non coincidirían comigo en que son tres libros diferentes?
No primeiro leriamos un amor que non está, unha melancolía;
no segundo, unha colleita perdida, e a rabia conseguinte;
no terceiro, unha praia deserta e o inmenso bocexo das horas modernas".
Escríbense igual, obxecta Martin.
Por tanto, é a mesma palabra.
Escríbense igual, confirma Claire, pero son dúas palabras distintas."
Conclúo:
¿Debería meu pai denunciarme por gastar eses cartos?
¿Verdade que non, señoría, membros do xurado, verdade que non?
Falei coa universidade de Michigan, co museo da ciencia de Melbourne, co Dayly Telegraph, cun paquistaní que dicía OK, u, a/s/l.
Pedinlle, sospeitaba da súa nacionalidade, que escribise algo en paquistaní.
Como se aprendese paquistaní de súpeto.
Esta vez é zarzuela.
O teléfono está ao fondo, á dereita, debaixo da música clásica.
Ao ir collelo, vexo os innumerables televisores (tampouco dá tempo a desfacerse deles), encendidos, sen voz.
Costume, supoño que non moi bo, que collín ao comprar o primeiro ordenador.
Despregueinos polo cuarto, a veces con voz (se traballo en algo lixeiro), ás veces sen ela.
Reláxame mirar, como se estivese nun cuarto con vistas, a gran variedade de paisaxes.
Nunha pantalla vexo a foto de Pancho, un amigo da infancia, e súbolle o volume ao televisor.
Tres mariñeiros galegos mortos, once desaparecidos e un supervivente, ao abarloar dous barcos no Mar Xónico.
Pancho é dos mortos.
Sen saber a conto de que, recordo a despedida de solteiro dun amigo común.
Daquela facíanse a noite anterior a voda.
Ceamos en Santiago, fomos a unha festa a Ordes, rematamos tomando copas no amencer da Praia de Bastiagueiro na Coruña.
A voda era a unha, ás doce estabamos a dúas horas da igrexa.
O noivo chamou desde unha cabina do Orzán, e díxolle á noiva que casaban na Coruña, como el sempre quixera, ou que se fora esquecendo del.
Gustaríame volver a oír a Pancho contalo.
¿Pero que apuro che entrou de repente?, dinme ao outro lado do auricular.
Pancho morreu no Zafir.
O zafiro é unha pedra preciosa, moi dura, transparente e de cor azul.
Pancho era unha pedra preciosa, moi dura, transparente, e agora é de cor azul.
Sorpréndeme o ton lírico, pero mándoo.
Agardo, seguro de que a resposta será teléfono psicofónico: farano; e non tardarán moito.
Todo funciona á perfección, menos eu, incluso eu, que, mirando a pantalla do ordenador, choro.
Todos os anos o mesmo.
Étude Tristesse de Chopin o día enteiro para conmemorar o amor.
Cada 14 como se a sala familiar fose un salón parisino de mobles sólidos pero elegantes.
Padecía sen devoción a torpeza identificativa do marido.
Ata o 13 último.
Tomou o disco compacto do músico polaco interpretado por un mallorquín, partiuno nun millón de finísimos anacos e salferiunos na ensalada por saber se é verdade que o amor e a tristeza abren infinitas feridas por dentro.
Volvo á infancia.
Leite con pan migado.
Agora é desnatado e mais en pó pero non quero crer que sexa un signo dos tempos:
é só contención de enfermo.
Perdín algo de saúde e, sobre todo, perdín unha das melloras conseguidas cando abandonei a infancia: un almorzo con galletas.
Outro paso atrás nas conquistas do proletariado.
Paso o tempo entre dúas dietas.
Marcha sistematicamente organizado no nome da tranquilidade e do descanso.
Catro comidas sen sabor (non esquecer nunca a merenda) e un tratamento para que a química natural do meu corpo entre en asunto carnal e directo coa artificial.
Quero entender que é un exercicio de sedución que garda algunha relación co big bang e que volve a xuntar substancias que levan millóns de anos sen encontrarse.
Da infancia recordo o tacto frío da cabeza do termómetro no sobaco.
Lembro iso e as instrucións da miña nai cando chegaban as visitas:
non leas que tes os ollos febles, tápate que vou airear o cuarto.
Incorporarse, chaqueta nova do pixama, estirar a colcha e sorrir, que a adversidade de cada un non dá patentes para a mala educación.
Logo chegaban, saudaban, refregábanme o pelo, preguntaban polos estudos, advertían que era sorte estar na cama e nas miñas respostas monosílabas nunca entendían a miña contrariedade por perder a soidade de enfermo ben suado.
Non somos donos do noso corpo.
El forma parte da natureza e conserva as súas normas.
Non durmo ou durmo con sopor tenso.
Chega o triunfo farmacéutico e métenme na boca un Orfidal.
Tampouco durmo pero consigo cambiar de realidade.
O oso Yogui saúdame en tecnicolor con gravata e cun sorriso contento desde o fondo da cama.
Que outrora fose guapa non importaba xa.
Non sorprendía agora a curvatura das cellas, nin a transparencia azul do iris.
Mentres foi fermosa cobrou réditos.
Esixía no amor dos homes e na admiración das mulleres unha plusvalía que compensase a delicadeza coa que a liña do nariz campaba sutilmente sobre a cara.
Quizais non lle perdoaban a mala administración da fermosura.
E así foi.
Cando as atencións trocaron indiferenza buscou ollos en que recoñecer brillos do pasado.
Tentou domesticar con afeites as profundidades das engurras.
Topárona unha madrugada nun banco extremo do parque, co xesto perfecto da elegancia para mimar unha beleza que fuxira.
Morreu unha tarde, pero non era a primeira vez que lle pasaba.
Tiña afección polos enterros.
De primeiras, a xente pagou esquelas, responsos e ramos.
El saía da caixa pouco antes de chegar ao cemiterio.
Dende a reixa do camposanto, escoitaba os comentarios satisfeito coa pompa do rito.
Despois da terceira vez que era oficiado funeral, os irmáns, tíos, sobriños, primos e demais familia deixaron de acudir.
As amizades deixaron de atender os chamados e as necrolóxicas provocaban a risa nerviosa dos que sinalan a quen non sabe gardar as obsesións en privado.
O inevitable chegou un día e cando foi definitivamente cadáver botou tres días sentado no sofá, repartindo o asolagante cheiro da morte pola estancia e cuns vermes paseando sobre os números impares do mando a distancia.
Foi unha mágoa grande que por aquilo da corrección educativa ninguén lle explicase a Alicia que é exactamente o que hai deste lado do espello e ela, tras descubrilo en posicións fatigosas, decidise atravesar o cristal para abandonarnos.
Escriba:
ofrécese especialista en francés.
A seriedade do publicista contando as palabras _mínimo dez_ impediulle aclarar o equívoco.
Todo se volveu timbres na madrugada reclamando oficios non anunciados.
Fendida pola indiferenza, prometeulle que nunca máis o miraría.
El viuna cega de amor e non acreditou ata recibir aquela urna de cerámica gardando os ollos mansos como dous espellos sen reflexo.
Eran como as dúas españas que non acaban de reconciliarse.
Ou como as dúas galicias esas que se ignoran.
Pero esa noitiña, metidos no coche, estaban dispostos a aceptar calquera xesto amable.
Ela miraba pola fiestra.
El distraía a ansiedade tentando entender por que o contaquilómetros do coche anunciaba na parte máis alta 160 se a velocidade máxima permitida non pasa de 120.
Sentiu un proer no nariz e cando botou o dedo con disimulo notou que volvía cun moco.
Ela tomou a iniciativa e lanzou unha man como sonda.
A el non lle quedou tempo de desfacerse da materia adherida e cagou no medo de que ela se decatase.
Rexeitou a aproximación como se algo urxente e instintivo evitase o uso das mans.
Ela, intuíndo a negativa ou a derrota, finxiu o xesto contra a viseira do espello e, mentres comprobaba como as patas de galo marcaban o seu estado de ánimo, calculou:
vai ser que non me quere.
Durante os anos de dolorosa inferioridade, medráranlle por todo o corpo vizosas púas.
Nas horas mortas dedicábase a afialas e co tempo perdeu noción de se eran causa da soidade ou medraran por culpa dela.
O día que intuíu nos outeiros a figura do amado moveu o gozo ata o último dos seus músculos.
Mirouno aproximarse e quixo deixar constancia do seu emotivo afán.
Apertouno no máis íntimo dos abrazos provocando tantos mananciais de vermello sangue namorado como poros da pel.
E canto máis amor máis sangue.
O mar encabronou de madrugada levantando as ondas dos fondos abisais para ocupar praias, montes e cidades.
Levado da ira, e con natural furia vingativa, asolagou todo canto había e non permitiu que nin un só humano se salvase da marea.
Con puntualidade británica sentaban todas as tardes ás 5 p.m., nunha mesa da terraza acristalada da cafetería, a discutir ata que punto as pensións que lles pasaban os seus ex maridos para atender os fillos lles daban a elas para vivir.
Eran capaces de incribles socializacións de salón e tiñan por costume apuntarse a todas as boas causas que non manchasen, ata o punto de prestar sinatura nos máis inverosímiles manifestos.
Na batalla por tranquilizar a conciencia desculpaban con implícitos silencios a guerra mentres condenaban con rigor inquisitorial a violencia que exhibe sen ningún tipo de pudor o cine bélico.
Déronlle traballo e ascendérono.
E valorárono e pensou que todo marchaba, que a vida é así:
que ás veces dá e ás veces quita:
é pau, é pedra.
Medroulle o gusto polas cousas caras e por considerarse diferente.
Pensou que a vida era así:
o proxecto da casa e ir facendo debuxos para unha ben grande, con tabiques de cores e baños como fervenzas.
A vida é pau, é pedra.
Pensou que a vida era iso:
unha fonte e ir chegando.
Pensou que chegara á fonte, pero ían caendo augas de marzo fechando o verán e a palabra derrota inscribíuselle na fronte sen se decatar diso nin do autobús que, a pesar do impacto con que o matou, non lle borrou o sorriso bobo dos beizos.
Matábase a pallas.
Endurecidas as mans, alguén lle recomendou unha psicanalista.
Foi e explicoulle: movemento perpetuo.
Todos os días.
Cinco ou seis veces.
Arriba e abaixo.
Pediulle permiso para ausentarse un intre, pero a doutora respondeu:
vostede ten unha obsesión patolóxica.
Non foi quen de convencer á licenciada de que o seu era fogosidade e autosuficiencia.
Non sei por que volve.
Eu tan neno e tantos tempos desde aquela.
O automóbil, esganado agora pola ferruxe do abandono, levaba os asentos ásperos e un skai finxindo grandezas.
Eu, atrás, cativo na dimensión da noite.
Meu pai, serio, sorteando as curvas que baixan a Cudeiro.
As farolas despedíndose fuxitivas.
Pero quizais foi a devoción de mirar a súa figura recortada sobre o volante ou a radio iluminando a media luz, ou a monodia dunha voz portuguesa sobre o asubío permanente da onda curta.
Ou que confundo a lentitude do coche coa paz da infancia.
Ou volve porque foi un dos últimos momentos antes de que meu pai me desaloxase do seu limitadísimo territorio do cariño.
Primeiro levantou un dedo, mais o camareiro andaba distraído servindo na outra punta.
Logo ergueu unha man, pero o camareiro xa atendía a unha morocha no centro do bar.
A sede apremouno para pedir unha caña, así que levantou o brazo enteiro cando xusto nesas o camareiro revisaba pousos do café.
Mirou para a billa da cervexa e notou a ansiedade prendida e os círculos concéntricos do cabreo.
Moveu os dous brazos e a cabeza, mentres o camareiro buscaba algo no fondo da neveira dos refrescos.
Comprobou o alongado mundo da barra, pegou un chimpo e comezou a beber a morro do cano.
Entón chegou o camareiro, empurrou, rousouno polo chan, insultouno e mais levantou sobre el as sospeitas da clientela toda porque niso consiste a autoridade.
Ela dixo hai un tempo para cada cousa:
este é o tempo de foder.
Pronunciou a palabra esquivando a carga erótica, pero el sentiu o seu territorio firmemente ameazado e viuse impotente para responder.
Coa mesma cerimonia diaria colocou sobre a mesa un vaso, colocou un prato, distraendo as mans, e logo un garfo, e logo un coitelo, e logo un pano.
Todo simetricamente colocado, coa mesma cerimonia diaria.
Logo sentou a comer, reconcentrado, cos ollos baixos para non advertir a absoluta neutralidade de todo o que o rodeaba.
Coa mesma cerimonia diaria retirou da mesa un vaso, retirou un prato, distraendo as mans e logo un garfo, e logo un coitelo, e logo un pano.
Como cada día.
Lento pasaba agosto gastando o sol sobre a pel dos veraneantes.
Topouna na praia cos peitos firmes desafiando a horizontalidade do mar e verticalidade das olladas.
Obsesionouse co seu perfume e perseguiuna polos chiringos, polas terrazas, polos monumentos.
Fixo vida nocturna, fixo vida diurna.
Apostado en cada esquina seguiu a sinuosidade poderosa da muller.
Non encontrou acougo para a calor nin ocasión de arrefriala.
Padeceu as furtivas febres de ser ignorado antes mesmo de existir e engordou.
Engordou de aires, de medo e de ansiedades.
Inchou de amor platónico porque iso ten de malo un amor así:
faise pouco exercicio.
Foron levantando pequenas cruces de dor para cravar os membros do amor perdido.
Era o matrimonio como un calvario de extremidades cercenadas postas en pública exhibición das súas derrotas.
Acusábanse no mutuo exercicio das feridas mentres o ferro da certeza atravesaba a carne do amor.
Quedoulles a cousa entre as mans, sen ruídos e con tantos traumas que alguén lles recomendou axuda.
Un psicólogo, de natural optimista, indicoulles que neses casos non había como o divorcio.
Pobre Lola.
Esperaba un bo e xeneroso e chegueille eu esmirrado.
Pobre Lola.
Quedou con fame.
Non é de estrañar que cando entrou un cliente pedindo zapatos da talla 48 ela se fixese todo tipo de incribles ilusións.
Seica van cambiar os aires, apuntou o diletante con moderado optimismo tras ler os resultados das últimas enquisas.
O fondo do bar era territorio do escepticismo e algún, sen acabar de desatender o naipe, contestou:
cambiarás de can, pero sempre lles ladrará ás ovellas.
Pegáballe á muller para non tela enganada sobre a súa condición de home miserable.
Foi sincero cada noite da súa vida.
Tiña o lacrimal desértico.
Odiábase por esta seca e odiaba a impotencia de non deixar constancia da súa dor nos velorios.
Alguén lle contara que as grandes actrices de Hollywood (carne, neon e po) utilizaban cebolas para deitaren bágoas dos seus carísimos ollos.
Convencido do truco e desprezando o método Stanislavski acudía a todos os enterros sinceramente conmovido, coas pálpebras untadas e unha soa bágoa en caída libre pola meixela.
Paso a paso como a diario.
Paso a paso camiñou coa inocencia das boas causas.
No tantán das botas contra a terra chegoulle a dor da vida mal organizada.
Cincuenta mil pasos máis adiante doeulle o porvir do mundo.
E os pés.
Propúxolle rodar unha curtametraxe na que, en plano curto, unha muller nova se confesa.
A cámara como espello.
Deulle as indicacións precisas sobre como derivar o monólogo desde o xeral ao particular, desde o vulgar ao transcendente.
Por demostrar que todo na vida se move arredor do sexo, incluso aquelas cousas que parecen distanciadas do seu centro, pediulle que fose mesturando algunhas frustracións e que, gradualmente incorporase ausencias e masturbacións.
Como o foco non se ía mover non tiña que preocuparse senón dos beizos e do brillo nos ollos.
El dixo: veña, que imos e ela comezou con naturalidade a desenvolver algúns sorrisos e tres bágoas contidas.
Perdida nas confesións mirou cara á dereita mentres baixaba a cabeza anunciando un final.
Logo, foron botar un polvo e da película nunca máis se soubo.
Levaba a frase gravada na memoria:
todos somos fortes para ferir e febles para ser feridos.
Pronunciouna cada vez que o machete descargaba a furia da vinganza sobre a carne do inimigo.
Prometeullo.
Heite tratar como a unha raíña.
Ela aceptou.
Vestiuna para cada ocasión, pediulle o corpo dereito e a ollada neutra.
Levouna de cóctel en festa, de recepción en gala e esixiulle para todo e para sempre a contención disciplinada e o silencio denso das actitudes responsables.
Díxolle:
fodín con outro.
Subiulle a masculina marea da furia como a Wermacht arrasando Polonia e notou o metal dos ciúmes abríndolle as carnes do peito.
Co coitelo aínda cravado pediulle dáme un bico e alí mesmo lle trabou os labios para que nunca máis puidesen buscar outra boca.
Tentaba gravar na memoria cada esquina desta casa, non fora ser que alguén levantase para sempre tanta felicidade.
Esquivaba con dificultade lembrar as suores que cada cousa lle custara porque investira en cada compra unha parte do seu vivir.
Aceleraba a máquina do recordo porque sabía que só conservalo na memoria non compensaría tanto esforzo malgastado.
Desconfiaba da memoria e o día que o sol cercou o salón con brillos de sobremesa, atravesou o cristal da fiestra obviando os cinco pisos que o separaban do chan.
Despois de cinco mil e cincocentos anos de desastres amorosos un científico soviético decidiu inventar un chip que eliminase as penosas influencias do amor cando remata.
O enxeño comercializouse con patente americana e mercouno xusto o día que a coñeceu.
Levou a caixiña na man e seguindo o mínimo libro de instrucións colocou o dispositivo preto da mamila esquerda.
Cando chegase a fin da historia só tería que quitar o enxerto e non quedaría nin desespero, nin ansiedade nin ganas de vela.
Así foi que unha tarde escura de febreiro ela lle comunicou a caducidade do amor e el resignouse a volver á casa en solitario.
Colocouse fronte ao espello e non se atreveu a desconectar o cadradiño que brillaba no medio do peito.
Cando desapareceu o cristianismo un exército de operarios foi descravando os cristos da madeira e as cruces das paredes.
Levantaron os santos dos altares e os cruceiros dos camiños.
Os cregos foron entregando os plásticos brancos dos colariños ata formar unha nube propicia para arder que, segundo anunciaron algúns, levaba no seu fume o anticipo do inferno.
Vinte minutos antes da declaración de guerra, o ultimato pedía que se entregasen os gobernos central, autonómicos e todos os medios de produción: a minería, a siderurxia, o sector naval, os gasodutos, as refinerías, os laboratorios, as centrais eléctricas, as nucleares, os aeroportos, o ferrocarril, os encoros, os periódicos, as emisoras de radio e televisión, as industrias conserveiras, os centros comerciais, os servidores de internet e as mulleres.
Un científico ruso viaxou á morte acompañado da súa cadela Laica e conseguiu regresar.
Non ben chegou de volta, fichouno a Nasa e levouno a vivir a Cabo Cañaveral.
Aló, en lugar de revelar os seus fantásticos coñecementos, fixo amizade cun avogado que lle recomendou que en non vendo a deus do outro lado, interpuxese unha demanda por estafa contra as igrexas.
Calculoulle a reclamación en mil millóns de dólares como pouco.
Deus comezou a prostituírse aos seis anos cando pensou que necesitaba un espello onde comprobar o seu tamaño.
Non lle bastou coa certeza absoluta da súa magnificencia, desexaba tamén a adulación.
Padecía un problema de perspectiva:
era un todo e non podía apreciarse desde fóra.
Así que se apeou da súa idea da perfección para alumearnos.
Calculou exactamente o seu erro cando decidiu a imperfección do deseño humano.
Advertiu _como nas guerras_ que a perda de prestixio como profesional da creación quedaría vaidosamente recompensada polos millóns de almas besbellando o seu nome no oído.
Envolta no rigoroso negro da soidade, cada noite da viuvez pedía a deus que lle enviara fortuna.
Cada noite, entre os veludos resesos das herdanzas, un mangadiño novo de esixencias sobre pensións, rendas e caudais.
Moreas e mareas entre oracións, apuntando alto nas súas querenzas, co párkinson rexendo a mobilidade das mans.
Cada noite, Señor, riquezas novas que pousar nos pés da cama.
Cada noite reclamando a deus mentres a carne viva dos xeonllos deixa círculos de sangue na madeira do reclinatorio.
Preséntase a dor, pero non chega o esquecemento.
Ou sucede que esqueceu presentarse.
Entón pensas nese xeneral romano atravesando o río, avanzando coa razón bélica sobre a armadura contra a superstición.
E por buscar cobertura para ti, dáslle volta á historia e míralo na outra banda da auga:
O reflexo do sol sobre os escudos non lle di nada.
Non entende a disposición da orde pechada para o combate, nin a actitude inqueda dos cabalos.
Mira apampado o campo e nada do que nel vive ten significado especial.
Tenta lembrar, pero non ten músculo.
Na beira allea, os homes manobran dándolle as costas, mais non identifica os sinais da retirada nin o significado da acción.
Quédalle tempo para deitarse e descubrir cada un dos detalles que o esquecemento fixo desaparecer.
El non o sabe, pero cando vaian regresando as sensacións e os obxectos, volverá tamén a angustia a cantar a ladaíña por aquelas palabras que se evaporaron da memoria.
O esquecemento non chega e todo está de corpo presente.
O xeneral chamou polos seus porque ese é o peso xusto da realidade.
Coma el, pódeslle chamar a cada cousa polo seu nome de tan vivas que están, pero nin pronunciando as palabras encontras alivio.
Están aquí, firmemente acampadas, cos ganchos da tenda cravados contra ti.
Un día chega a dor e ponse sentada en ti manexando o mando a distancia das emocións.
Chega e coloca unha lene transparencia sobre a realidade para que todo se distancie.
E todo pasa e todo queda, como os ecos das cousas que son, e fodeuse o humor, e quedaches ti a secas, mirando no espello se teñen razón as persoas que din que adelgazas.
Un crego, para explicar a actitude demoniacamente sexual das mulleres, comezou a contar como, cando seminarista, certa moza encaprichou por un aspirante a teólogo de provincias.
Ela empurrou no asunto e finalmente meteuno en capela.
Despois dun piadoso rosario pediu especialidades:
todo oral.
O crego tentaba explicar sen detalles o sesenta e nove furioso e cómo, na éxtase, a rapaza non controlou a trabada que cercenou a masculinidade do seminarista.
Esquivou máis matices do suceso como esquiva cada día lamentarse en voz alta de non dar rematado a faena.
Que marabilloso é vivir _pensaba_ mentres calculaba a simetría das árbores no parque.
Que efectividade a da natureza en redondear as paisaxes.
Eloxiou a arbitraria aparencia con que o natural se expresa, advertindo a pensamento seguido a eficacia matemática coa que funciona o seu equilibrio.
Aprezou o sol bendicindo cada recanto deste parque e foi reparando en cada unha das xentes que aproveitaban a enerxía solar.
Que harmonía perfecta, díxose, mentres ignoraba a folla de navalla que voaba buscando un lugar exactamente mortal das súas costas.
Foi naquel tempo en que as compañías de teatro subían os espectadores ao escenario.
Por meter medo no patio de butacas.
El, fuxitivo e desorientado, entrou no teatro buscando un refuxio.
Chegou con manchas de sangue entre os dedos mentres un actor gracioso buscaba entre o público alguén con cara de bo tipo.
Viuno intranquilo e sinalouno co dedo.
Non tiña idea de qué ía o asunto pero subiu porque qué mellor coartada.
O cómico colocouno no medio do escenario baixo as lámpadas que simulaban un interrogatorio e preguntou:
que faría vostede se acabase de asasinar a súa muller?
O púxil recibía máis golpes dos que daba.
O seu era un labor de contención.
Asomaba a cabeza sobre os sacos dos seus guantes e miraba achegarse os proxectís vermellos buscando a liña tanxencial da lona.
Xogaba ao despiste e coreografaba os movementos das pernas (tacón, punta, tacón) confiando en que o ritmo coincidise cos flashes dos fotógrafos.
Tiña perdido o compás do tempo e a estratexia da elegancia volvíase na súa contra.
A intuición de veterano requiríao para saír da trincheira e descargar algún golpe.
Era outra forma de defensa.
Na loita final, contra o duodécimo asalto, aceptou a derrota porque en lugar do bisté de London contaba coa madalena de Proust e, tristemente, non podía combater contra o tempo perdido.
Puxeran toda a esperanza na cita.
Confiaban en pór fin a tantos anos de agardar.
Quedaran na praza.
El calculou o seu nerviosismo, responsabilizouse e preferiu acudir arreglao pero informal mentres lembraba a semellanza dela con Leslie Caron.
Ela escolleu roupa amable, pero non suxerinte.
Para disimular a importancia do encontro el fixo por chegar cinco minutos tarde.
Ela acudiu puntualísima.
Quedaran na praza.
El sentou na terraza dun bar porque lle pareceu máis sedutor e esperou.
Ela sentou nun banco porque lle pareceu menos comprometido e esperou.
A ilusión foise detendo coma un reloxo sen pilas.
Chamábase Jack, era carniceiro, viñera do norte.
A xente desconfiaba del, que logo din que a literatura non serve para nada.
A natural prevención que levantaba a súa mala prensa quedaba compensada coa amabilidade de vendedor e coa elegancia con que cortaba os finísimos filetes.
Co mesmo sorriso atendía a quen pedía pescozo ou xarrete.
O seu cada vez máis leve acento inglés dáballe o aire cosmopolita da elegancia.
A primeira cliente da mañá non puido reprimir os xestos de puro terror ao mirar a cabeza feminina chantada nun dos ganchos e cada unha das partes anatómicas da británica esposa perfectamente despezadas sobre o mostrador.
Durante cincuenta anos traballou no mesmo lugar e fixo exactamente o mesmo horario.
Ás sete da mañá na porta da empresa, ás sete da tarde de volta na casa e trinta minutos para xantar sen café nin sobremesa.
A exactitude no cumprimento e a lealdade no silencio non foi correspondida con medallas de latón ou reloxos conmemorativos.
Non mereceu apartado no libro dos récords nin lle proporcionou os quince minutos de fama nos que explicar o sacrificio.
Na despedida final déronlle as grazas cunha nota mecanografada que aseguraba:
xente así é necesaria.
Marchou á praia precavido como inglés.
Fornecido con todos os avances da moderna cosmética contra o sol.
Estendeu tres veces a crema polo corpo:
unha capa, media hora;
outra capa, media hora:
terceira volta e camiñando seguro da protección.
Delimitou na area o seu territorio estival:
dispuxo a toalla, un libro para conseguir o éxito no outono e unha botella de auga para mollarse por dentro.
Mirou o horizonte de flotadores e meteuse para estrear frescor de verán e meteuse máis para sentir como lle escalaba polo peito.
Señor, Señor, que traballos pasamos por sentir a auga nos sobacos.
E ruído do mar incansable.
Ese ruído que fixo mirar ás costas para ver o tamaño da onda.
Non tivo tempo de recuar nin lembrou que esquecera aprender a nadar.
Topárono dous días despois flotando con placidez, perfectamente pálido e co mar inchándolle o ventre.
Como falaban pola súa boca institucións fundamentais (deus, patria, familia) o pai aforraba en explicacións o tempo que perdía en tender pontes contra a paciencia.
Como se movían coas súas mans aires solemnes de idade, dignidade e goberno, afinaba diariamente a puntería contra a diana da familia enviando millóns de pequenos dardos.
Toureaba no grupo xenético confundíndolle o obxectivo da felicidade.
Mareados, baixaban polo tobogán da vida e confundían as curvas coas alegrías.
Cando a recortada vomitou os perdigóns contra a figura paterna pensaron todos que a liberación chegara, pero confundían o desexo coa esperanza.
Urxida pola bioloxía, a fame e o desespero, apostou todo o seu caudal sentimental ao individuo apoiado no cabo da barra.
Amañeceu o tempo roto e non houbo paraugas para deter a chuvia dos minutos en precipitación.
Caéronlle os números sobre os ombros despois de baterlle na cabeza e abeirouse con máis fe que eficacia nos dietarios, tentando esquivar cada movemento sobre a esfera.
Faltoulle paciencia para ver como o tempo produce un non acabar de fendas lonxitudinais sobre a tensión da pel.
Era ardua a tarefa.
Consistía en imaxinar que non estaba onde estaba, a pesar de querer sempre estar como estaba.
Consistía en negar a evidencia e a calor.
Estaba nesas, buscando tranquilidade no inútil branco da parede, cando decidiu despedirse:
adiós, adiós, que me vou.
Disparou salvas a artillería e choveu miudiño sobre o campo antes de escoitar:
risa me dá, cando penso que te fuches.
Puta a nai, puta a filla.
E arrastraba esta sentenza nos paseos pola inmediatez da esquina.
Puta a nai, puta a filla, sentía rosmar mentres apertaba o cu no seu camiño.
Puta a nai, puta a filla, monarquicamente adxectivada, mentres as medias facían regatos negros sobre as pernas.
Puta a nai, puta a filla, díxolle o policía mentres baixaba a petrina:
ela sacou a pistoliña herdada para voarlle o paquete e demostrar que sempre se evoluciona algo dunha xeración para outra.
A especie está afeita á morte pero os individuos non.
Un pai con fama de ecuánime decidiu repartir o capital entre os seus dous fillos varóns.
A un deixoulle tres ou catro principios baseados na defensa do propio, na indiferenza ante o alleo e na serenidade da resposta ante os contratempos.
Ao outro, máis novo, entregoulle unha herdanza que calquera banqueiro consideraría excitante.
Os dous foron consecuentes co recibido e, mentres o primeiro puxo en práctica os principios, o segundo puxo en circulación o diñeiro.
A diferenza das grandes sagas anglosaxonas, os seus camiños non se cruzaron, pero o segundo entendeu como traizón saber que o primeiro vendera todos os principios dúas semanas despois e marchara directamente a comprar un descapotable.
Un home casado observa desde a caeira que vixía San Caetano a fiestra en que traballa unha funcionaria, tamén casada, pero non con el.
Ela sabe que esta alí e déixase querer facendo acenos discretos de recoñecemento porque o seu marido traballa na sala contigua.
A persistencia do escrutador cos prismáticos apuntando contra a sede do goberno levanta sospeitas na policía, que o relaciona con recentes atentados contra caixeiros automáticos.
Cando un axente de paisano o segue, o home confúndeo co marido da funcionaria e comeza a facer unha vida evasiva, reforzando as sospeitas policiais e levantando as da súa muller, quen acaba por contratar un detective para vixialo.
Acosado, decide facer un achegamento á funcionaria, tenta atravesar as portas do complexo administrativo e seis axentes da intelixencia autonómica o deteñen antes de interrogalo nun soto onde se nega a declarar.
Cada vez que se levanta a mexar, un traballador da banca sente a necesidade de cambiar o mundo.
Comezando polas cousas pequenas:
colocar libros, organizar as camisas por cores, desfacerse da roupa vella, recolocar os papeis, acabar a carreira, reformar o sistema sindical, cambiar de goberno ou acabar coas guerras.
Un xubilado anticipadamente refúxiase na casa e só mantén relación coas plantas: uns xeranios e unhas begonias.
Todo o do mundo lle resulta alleo.
Mantén conversas coas plantas que acaban por contestarlle.
Mentres o mundo se reduce ao piso, a flora vaise abrindo e sérvelle ao retirado para distraer os días.
Os veciños alármanse ante a prolongada ausencia do pensionista que, primeiro os rexeita, e despois desenvolve tácticas de camuflaxe para evitalos como quen evita a chuvia cun impermeable.
Mandouno ela para a punta do nabo.
Marchou horta abaixo sen decatarse de que os nabos medran no outono, pero el vivía na primavera feliz da idiotez.
Cando ela pechou a porta por fóra e para sempre, el comezou a sentir dores no peito e mais no ventre.
Aguantou meses así:
aturando o sufrimento e facendo de cada punzada un monumento ao sacrificio do abandono.
No momento de máxima dor os amigos puxérono nas mans dun médico.
Foi inflexible: pleuresía e úlcera.
Un amigo dixéralle:
puntuando de un a dez sempre elixo mulleres de sete para riba.
Logo despedíronse.
Pasou o tempo porque o mundo xira para todos na mesma dirección aínda que tantas veces non o pareza.
Topouno un día do brazo da súa muller, <distinto tipo="outra_lingua">vamos amarraditos los dos espumas y terciopelos</distinto>, e non se atreveu a preguntar que puntuación lle daba a quen vivía con el para toda a vida.
Buscaba en todas as mulleres o mesmo xesto desafiante que apreciara nas modelos dos catálogos de artículos eróticos.
Buscaba nas mulleres a mesma invitación provocadora das personaxes das películas porno.
Buscaba nas mulleres unha imaxe de si mesmo.
Deu volta á esquina un día e topouse: unha palla, mil pesetas.
Unha mamadiña, tres mil.
Buscaba en todas as mulleres o mesmo xesto desafiante que apreciara nas modelos dos catálogos de artículos eróticos.
Buscaba nas mulleres a mesma invitación provocadora das personaxes das películas porno.
Buscaba nas mulleres unha imaxe de si mesmo.
Deu volta á esquina un día e topouse: unha palla, dez euros.
Unha mamadiña, vinte.
Convenceuse a si mesmo de que tiña cara de boa persoa e por iso todo o mundo tentaba aproveitarse del.
Asubiáballe calquera muller e marchaba correndo, manso e meneando o rabo.
E case nunca o mandaban deitar.
Cando morra han dicir que fun pioneiro.
Pero leva morto tanta xente.
Pexado dunha extremidade pola consecuencia da linguaxe, doutra polo peso sociolóxico da estatística e da entreperna pola boa fe innata dalgunhas especies animais nunca se decidía a considerar se o incremento numérico de fillos de puta no seu arredor se debía a que a xeración anterior padecera unha inflación de prostitutas.
Teríalle gustado ser un home elegante, pero investira os aforros nos camiños de ferro.
Gustaríalle ser un home simpático, pero estudara unha carreira na que a ironía tiña pouco papel.
Gustaríalle ser un sedutor, pero cada vez que tentaba as artes, a fachada de longas galerías do seu carácter derrubábase tan seca como limpamente sobre o auditorio.
Ela entrou no bar cun chupachup na boca e hai que se foder co inmediato que é o instinto masculino.
A súa avoa aprendéralle a sobrevivir:
tes unha cona, é moito máis do que deus lles deu aos homes.
Trinta turistas hospédanse nun hotel de Compostela retirado do centro.
Nun descoido, o recepcionista márcalles unha ruta errada no plano da cidade e os turistas comezan a aparecer, como atravesando dimensións diferentes, en lugares inesperados da cidade.
A desaparición do colectivo provoca alarma e a policía disponse a buscalos.
Cae a néboa nocturna e a busca complícase aínda máis entre o real e o fantástico.
Sete mortes causan un intenso alboroto na opinión pública galega.
As sete consecutivas nas sete cidades.
Todas parecen fortuítas, pero a cantidade de vítimas obriga a investigar.
Finalmente, dan cunha circunstancia común:
en todas participou como testemuña un home do que só se conseguiu unha descrición: entrado en anos, alto e tirando a coxo.
A relación entre o individuo e os accidentes non chega a ser causal.
A hipótese que acaba nos papeis é irreal pero gusta:
é gafe.
Unha busca desesperada por localizalo tenta evitar novas catástrofes.
Pero mentres a policía o tenta nun sentido, os servizos de intelixencia perciben a existencia do personaxe como a fantástica vantaxe táctica que tantos anos perseguiu a Mafia:
que todo pareza un accidente.
Cando neno presentía todas as cousas malas debaixo da cama.
Naquela altura ese territorio hostil estaba poboado por animais do bosque, fantasmas televisivos, un avó perdido nunha guerra descoñecida e mais unha criada vella que desapareceu unha tarde levando con ela unha cría de can sen raza.
O paso dos anos non deu luz baixo o somier, pero cambiou a súa poboación.
Presentía o alento de todas as mulleres que o abandonaran, da ducia de xefes con quen non fora capaz de identificarse, do veciño do terceiro que sempre lle invadía a súa praza de garaxe e dunha morena que lle entrara dous anos atrás nun bar de copas.
A superpoboación de presenzas non tivo confirmación censal porque nunca, nunca, nunca foi quen de comprobar o millón de pelouros que descansaban en paz baixo a cama.
Un favor si que lles fixemos.
Dezaseis anos é moito aturar.
Resistindo como se fose unha obriga xenética.
Porque a política é unha merda.
Non había ningún cemiterio de elefantes onde distraelo e mandárono aquí dicindo que era coma nós.
Nin que non houbese clases.
E o tipo coa síndrome de Peter Pan invertida:
non quería deixar de ser vello.
Non quería perder as maneiras, chegada a deshonrosa xubilación nun aparato de estado tan de xoguete.
E nós atrapados na escaleira das dúbidas, entre a falta de carácter e a sobra de paciencia.
Paralizados entre o medo e a conveniencia, á espera de catástrofes que nos fagan espertar, co verbo resistir como única resposta a esa longa noite de merda.
Eran como os alegres muchachos de Atzavara, cada un preocupado en converter as súas pequenas extravagancias en signos de modernidade.
O tempo quitoulles máis razóns das que lles deu.
Confiaron nos oficios do camaleón para se disfrazaren de vellos cando eran novos e de novos cando foron vellos.
Soñaron cos altares das musas, pero aceptaron os loureiros da provincia.
O destino non os traizoou, só lles deu o merecido.
Corría rúa arriba, rúa abaixo.
Daba volta antes de chegar á praza e reiniciaba a conta das lousas de pedra.
No silencio da pacífica rúa a respiración ecoaba como triplicando o esforzo.
Corría rúa arriba, rúa abaixo.
Levantaba comentarios e dedos apoiados contra a cabeza.
Renegaba de mirar nos escaparates as dificultades da súa figura en movemento.
Corría rúa arriba, rúa abaixo e non entendía de obras municipais.
Non viu o sinal que anunciaba a trincheira e deixou alí as ganas, a respiración e o ánimo de facer entender que aquela rúa era grande coma un mundo.
Nos cinco minutos que estivo morto non se lle apareceu anxo, nin arcanxo, nin mirou luz ao cabo do túnel.
Non chegou San Pedro coas chaves na man, nin o demo co rabo entre as pernas.
Tampouco houbo sesión cinematográfica con todas as secuencias da vida pasando a velocidade supersónica.
Nos trescentos segundos de ausencia total aparecéuselle o geyper man de Karl Marx, con pelo e barba, disposto a demostrar que non había fracaso na súa doutrina, senón un correcto diagnóstico e un tratamento mal aplicado.
Quedaran na casa por aproveitar a calefacción.
Pero deron en rir abrazados.
E logo deulles por rir mentres destrozaban a parte do mobiliario que xa non aparecía nas revistas:
primeiro a louza e logo os electrodomésticos, branco da risa contra o frigorífico.
Despois riron sen respiración mentres extraían unha por unha as plumas do sofá.
Acabaron na cama.
Pero lonxe de desfaceren o colchón buscaron a risa cantante furgando un no outro.
E logo volveron rir mirando a brancura descoidada do teito, con tanto estrondo, con tanta felicidade, que asustaron as perdices todas da contorna.
Faime muller, escoitaba sempre nas películas.
E ía así polo mundo buscando unha que llo pedise.
Soñouno unha noite de verán: campás de voda.
Din que a morte é un intre, pero a morte é lenta.
Eu vin unha ovella morrer entre os dentes caninos dun can e a morte pasoulle polos ollos coa lentitude do medo.
Eu vin un can abatido polos tiros da escopeta do seu dono e a morte dobroulle as orellas coa lentitude da sorpresa.
Eu vin un home morto onda a vía do tren e a morte entroulle na rixidez do seu corpo coa lentitude da desesperación.
Por iso teño tanta paciencia.
Como era muller ciumenta, o destino envioulle un home casado.
Puxo a proba cada unha das severas afirmacións ante as amizades.
Renegou dos xuramentos para aceptar que nada é totalmente propio.
Sentía o amor como mordedura da faneca.
Lamentaba cada xesto no que cría percibir outra presenza.
Sufría cada minuto que o seu ego non consumía.
Maldicía cada fuxida como lamentou só a primeira das trece coiteladas que unha madrugada lle entregaron aquel corpo como propiedade definitivamente privada.
Anguriada pola viuvez e prendida do amor doméstico, deu en buscar os restos do seu defunto entre meigas e videntes.
Déronlle moitos ánimos e ningunha proba.
Teresa buscou entre os anuncios algunha oferta decisiva e nos clasificados cazou un que prometía: psicofonías dos seus seres queridos.
Marchou ao cemiterio cargada coa gravadora e as cintas.
Pousouno todo onda o nicho do marido e marchou por atender a advertencia de que non debía quedar alí tras poñer o aparello en marcha.
Regresou de alborada porque dixeron que o sol facía fuxir os mortos.
Puxo a cinta no coche só para escoitar entre ruídos esaxeradamente fúnebres: nada para Tere.
Reflectido nos frascos da rebotica esquivaba aceptar a súa cara como un espello da frustración e deixábase guiar polos impulsos.
Medrara nel a ambición de ser recoñecido e dispuxo sacrificar as herdanzas para conseguilo.
Era disciplinado para manexarse en curto:
en cada lugar se camuflaba seguindo a circunstancia dominante, capaz de adoptar a linguaxe e as opinións máis coherentes co contorno.
Porén, delatábano os matices:
o seu aceno nos enterros semellaba un sorriso confiado, pero nas vodas todo o mundo advertía nos seus beizos un punto de irónica amargura.
Acordou coas mans inmóbiles, os brazos ríxidos, unha intensa dor na cabeza e nas palmas, e cambras nas pernas.
Os pés non os sentía.
Tiña a vista escurecida e para cando conseguiu abrir lixeiramente un dos ollos pareceulle que o cuarto quedaba agora máis distante, no fondo e abaixo.
Demasiada dor para reparar nos detalles.
Desapareceu de si mesmo tres segundos e, cando volveu, pareceulle que estaba deitado verticalmente.
Abriu os ollos outra volta e viu con claridade cómo o seu corpo estaba espido, firmemente cravado a unha cruz e o cuarto permanecía tranquilo, vixiada pola imaxe brutal dun crucifixo agora habitado.
Saíron da librería na que conseguiran mercar o último exemplar dun escritor cristián titulado Obras do amor.
Ela levaba ben amañados os máis de corenta dentro dun vestido verde correctamente cinguido e dunha curta pero intensa cabeleira travestida en platino químico.
El ía de negro descoidado.
Entre o balbordo dunha mañá de verán vacacional ían intercambiando xestos reprimidos de intimidade.
Diante do semáforo abriuse a fenda no xogo da contención e con tensión sexual non resolta ela tocoulle co dedo o branco do colariño sinalando que, segundo a perspectiva, unha alma estaba a un paso da perdición ou outra ben cerca de redimirse.
Non era hábil para os matices.
Escoitou nun acto poético cales eran as circunstancias que definían a prostitución e quedou intrigado pola verdadeira magnitude da traxedia.
Certa tarde de socialización explicáronlle a biografía dunha muller que casara con alguén de posibles e que levaba unha vida descansada, sen outra obriga que o respectable cumprimento conxugal dúas veces por semana.
Cando por fin lla presentaron, preguntoulle, seguro de non erguer resentimentos:
entón, dedícase a vivir do sexo?
Leva inscrito <distinto tipo="outra_lingua">dios me guía</distinto> na viseira do camión.
E deus guiábao por todo canto bar de putas había nas ribeiras das estradas.
Paciencia precisaba para tanta tentación, para non se deter ante cada luz vermella.
Pero deus insistía mentres el apañaba o volante con máis forza.
A primeira advertencia do señor foron os lóstregos que acompañaban a marcha sedentaria do camión.
Non fixo caso.
deus enviou logo as tentacións todas de Santo Antonio pasando polo parabrisas, en forma de garda civil en salto de cama, de sinais de tráfico morbosas ou de semáforos alucinóxenos.
Tampouco parou.
Canso da rebeldía, deus presentouse unha noite mentres repostaba en Sanabria para pedirlle que volvese ao camiño natural, que fixese uso da masculinidade.
Aceptou a medias, pero en canto viu os rótulos do amor de pago, pisou o acelerador para facer máis curtas as rectas.
Alguén lle dixera que os galegos crían en deus e alá marchou convencido de que aquela era a súa xente.
Non ben chegou, comezou a tirar da maleta estampiñas, iconas e ósos de santo incorrupto e foi recibido con sorrisos afectuosos, preguntas desconfiadas, permisos de construción, pero ningún, exactamente ningún tipo de compromiso.
Marchaba cunha man ocupada polo silabario e outra coa bolsa de pan de anxo das adoratrices.
Marchaba contra o futuro sen intuír a súa maldade.
O amarelo das mimosas voaba impetuoso sobre os restos da súa infancia.
Marchaba contra o porvir _que palabra_ sen adiviñar que as tormentas que asomaban contra o azul do ceo acabarían por descargar sobre el a súa furia.
Mercaron o coche máis grande do concesionario, subiron, abrocharon o cinto e mantiveron as costas correctamente repousadas contra os asentos.
Foron perdendo os puntos da razón en cada unha das curvas ata que a morte os acabou de casar na quinta das seis voltas de campá con que percorreron o terraplén.
O descoñecido rapaz veu contra el berrando papá, papá, papá e a figura de muller recortada contra o mar ou a sorpresa do asalto recordoulle unha noite, unha festa, unha orquestra, unha praia, un corpo, unha calor, non teño para apuntar o teu teléfono, unha despedida e o túnel do tempo.
Era unha meniña fea.
Medrou e converteuse nunha muller fea.
Sobre o campo de batalla caeu a paz da noite.
A retirada en desorde deixáraos sós no medio dun campo sen valor estratéxico.
Un sentado, mirando no ceo os augurios do porvir.
Outro deitado, impasible morto baixo o leve peso dunha guerreira.
Tapáralle os ollos porque asustaba o fulgor da morte asomando.
Un comezou a aterecer.
Ollaba con respecto ao compañeiro caído sen bágoas e sen terra.
Pero sentía o finísimo cristal do orballo sobre as feridas.
O outro non sentía.
O azar convertera a un en albacea do outro e quixo administrar correctamente os limitados bens.
Pero cando o frío apertou, calculou a vida perdida, a dor dos parentes, e o frío que comezaba a lle morder os músculos ao descuberto, ripou a guerreira para abrigarse, deixando o cadáver a soas coa lenta xeada do destino.
As couzas nacen no esquecemento.
Nacen e medran comendo o feltro dos sombreiros, a tea das bandeiras.
Merendan os libros de historia e van deixando nas páxinas pequenas erupcións volcánicas como lagoas para o porvir.
Agora mesmo estarán no medio dunha enchente de palabras como revolución, proletariado, camarada, e deixarán para a sobremesa unha especialmente favorita: utopía.
Os insectos empregaranse tamén en ir eliminando os signos que converteron o futuro noutra nostalxia.
Mentres sacian calquera insinuación de fame, irán esvaecéndose fouces, martelos e o resto da ferraxería política e militar que non desapareceu nas mellores cadeas de todo a cen.
Se queda tempo para as dixestións, esmorecerán baixo o peso inexorable do destino dos perdedores os relatos de vitorias.
Perdidas as estatuas, tamén desaparecerán as claves secretas, os informes dos comisarios, os mapas e os uniformes.
No cabo da historia, cando non quede nada para comer, a película dos soldadiños vermellos e a súa incrible puntería será como unha nebulosa que contarán os veciños desocupados no centro das prazas.
Recordarán as últimas fotos que se viron e volverán a comentar con emoción o difícil que é loitar contra un home espido.
O malo non foi que ninguén fose recoller a nena á escola no mediodía.
O malo non foi que tivese que volver á clases sen comer.
O malo non foi o camión que envorcou cerca do colexio.
O malo non foi que o operario non limpase con convicción a mancha de fuel sobre o asfalto.
O malo non foi que o despedisen pola desgana.
O malo non foi que o albanel deixase a medias o andamio malamente suxeito cos parafusos.
O malo non foi que a garda civil non fose implacable coas présas do pai que tentaba chegar a recoller a súa filla.
O malo non foi que o coche esvarase e perdido o control marchase contra a obra.
O malo foi que a présa, a mancha, o automóbil, o andamio formaron unha fronte pechada que abriu unha fenda definitiva entre o pai e a cativa.
A luzbel naceulle aquela mañá un apéndice e sentiuse diferente do exército de anxos e arcanxos.
Durante dous millóns de anos deulle voltas ao manexo, mentres a novidade o distanciaba do sillón do preferido.
Unha tarde, entre as nubes de algodón, luzbel decidiu gozar da diferenza e a ira do magnífico resolveu abrir o abismo para precipitalo.
Rebeca pintou as nubes corre correndo porque acababa o verán e o sol aínda estaba espido.
Mirounas pasar como ovellas distraídas pacendo herba aquí ou acolá.
A máis cativa de todas, vermella polo esforzo de seguir o rabaño, parou a mirar para a nena e pareceulle tan pequena coma ela.
Rebeca deu logo cun coro de nubes e preguntoulles que canción cantaban porque cada unha delas tiña forma de violín, de frauta, de tambor e mesmo de piano que só tivera teclas brancas.
A nube trompetista contestou que era a música do vento.
Un avión desfixo a orquestra e a Rebeca prestáronlle máis as estelas que deixaba que a fantasía mecánica do voo.
Amarrada ás estelas viaxaba unha nube con cara de boxeador e a meniña preguntoulle se os golpes doen.
Levantou un guante para contestar que de todo se aprende algo e co mesmo xesto espantou algúns paxaros ruidosos.
Rebeca herdou do seu pai as molestias que causan as gaivotas escurecendo o horizonte, pero todas as que voaban contra o ceo da tarde foron inmediatamente desprazadas por un millón de peixes de algodón sen faneca ningunha, que inventaron para ela unha casa transparente:
tiña fiestras brancas, unha nube sentada no tellado como fume de cheminea e adobíos nas paredes porque todos os días eran días de cumpreanos.
Por darlle un millón de abrazos, os peixiños foron volvéndose chuvia e mentres apertaban o corpo todo da nena foron cumprindo co seu destino natural de ser auga como o destino de Rebeca será facerse maior sen acabar con ese negocio de vivir lonxe de min.
Cambiou o conto e pediulle a Polgariña que subise.
Sube aquí.
Levouna de excursión a un bosque en que todos os faunos erguían glorias cos seus instrumentos de vento.
Sube aquí e agárrate, díxolle, que as travesías son movidas.
Foina levando por un país onde o sol parecía pequeno e as sombras eran brandas, e as árbores fálicas vivían en perenne priapismo contra o ceo.
Había casas feitas con mínimas pedras e nas fiestras deixábanse ver imaxes de coñecidos sátiros poderosamente armados da razón, e as chemineas tiñan forma de muller e deixaban marchar o fume pola cona.
En cada cruzamento de camiños había un rótulo que sinalaba o lugar da fantasía, pero contra o fondo só se apreciaba unha néboa matinal da que penduraban mulleres de todas as clases, unhas difíciles e outras fáciles.
Polgariña, subida aquí, buscaba o horizonte mais por todas as partes había retratos de emperadores que en lugar de espada vitoriosa ou bastón de mando municipal brandían falos de xeneroso tamaño e entendeu que alí medraba a erótica do poder.
Ao cruzar as pontes, Polgariña mirouse nas coloridas augas e gustouse no papel de amazona polo civil, sentada na dureza, atravesando prados, ríos, arboredas e sentiu mágoa de ter a boca tan pequena e a fantasía tan grande.
Ola.
Son Godot.
Desculpade se tardei, pero estaba facendo uns mandados.
Avanzaba polo corredor decatándose de que a rotación da Terra non era suficientemente rápida para el.
Faltáballe paciencia para esperar polos ciclos que poñen día e noite sobre as casas e con lentísima desesperación remoía as desculpas de mal pagador.
Avanzaba polo corredor coas imaxes claras:
haberá sorrisos de complicidade e haberá sorrisos de burla.
Non se distinguirán uns dos outros.
O resto será o silencio dos clásicos, alterado polos eventuais berros de traizón.
Pero que traizón é a de moverse cando ninguén se move.
Pero que traizón debe ser esta de avanzar por diante dos tempos cando os tempos amosan signos evidentes de lentitude.
Camiñaba polo corredor de fondo, firmemente contra o futuro, sen présa e sen pausa porque alguén lle dixera que levaba na fronte unha estrela e no bico un cantar e xente así non pode desperdiciarse na oposición, inmóbil.
Ben mirado, era certo.
Non quixo ficar e para iso serve o poder:
para o que serven as cenouras que penden dun pau diante dos ollos dun burro.
Camiñaba polo corredor cara ao manexo, pensando con inocencia que as promesas son argumentos e que o destino, finalmente, está para un.
Meteu a familia no asunto porque cando entrou en política prometéralle a seu pai, seriamente enfermo, que non se perdería en disquisicións e miraría polo ben da xente.
Xusto o que estaba facendo:
actuar, tomar os instrumentos e manexalos para pór cada cousa no seu lugar, como tantas veces lle repetira con ánimo pedagóxico o seu proxenitor.
El no seu lugar.
Exactamente.
Camiñaba polo corredor repetíndose un anuncio:
as oportunidades hai que aproveitalas.
Referíase a un certo tipo de lentes e o asunto resultoulle aínda máis revelador:
era un problema de visión.
Vía claro o final do corredor e un grupo de xente agardando por el para lembrarlle que agora tería media hora mala e logo quedaría todo na súa man.
Entroulle a calma do medo antes de atravesar a porta, xusto no momento de cruzar o limiar sentiuse Saulo camiño de Damasco:
un millón de luces buscando o xesto que retratase o novo poder.
Perdeu a serenidade e esqueceu o que lle advertiran:
a prudencia é silencio.
Diante dos trescentos micros entendeu necesario dicir algo para comezar o seu mandato.
Mirou a cenoria abaneando diante dos ollos e deitou a sentenza como quen descobre unha vocación:
o poder hai que repartilo entre todos e agora tócame a min.
Mirouna na outra estrema da praza.
Mentres tentaba saír do inverno dos desprezados recapitulou todas as predicibles estratexias do masculino.
Desbotou o tabaco, a parada de bus, unha moeda para a ora, ou o vago recordo dunha cara coñecida.
A tres pasos deixouse sorprender polo azul monográfico que a cubría e preguntoulle se estudara nas carmelitas.
Nos dez segundos que ela tardou en mover os labios para contestar atravesouno a revelación:
hai mulleres que parecen intelixentes pero son simplemente guapas.
Chegara un pouco tarde aquela noite.
Entretido na conversa, nas espirais do fume do tabaco e na luz dos farois que presentían as poucas ganas que tiña por arribar.
Entrou no silencio do cuarto conxugal e espiuse coa democrática convicción do respecto ao descanso.
Sentiu apuro das botas golpeando contra o chan.
Meteuse na metade da cama que lle correspondía por leis de uso e territorio da resignación.
Sorprendeuse da frialdade da roupa e a luz que prendeu tras superar o medo da certeza só lle confirmou a mortal palidez no rostro da súa muller.
Non había mancos na rúa Lepanto.
Non mentres a cruzaba cargado infantilmente cos exvotos como quen transporta un autobús de veciños amoreados segundo as súas partes.
Eu marchaba en busca da catedral e dun comercio tan miserable coma case todos os comercios que apelan á esperanza, os plans de pensións incluídos.
Cruzaba a rúa sen escoitar o fragor do mar, sen admirar o valor heroico das vitorias e sen intuír que, contra o seminario, o amarelo hepático das mimosas tronzaba febreiro en dúas metades.
Atravesaba ignorante, recuberto de brazos e pernas brandas, esquivando os ollos, revestido da suor fría que a igrexa contaxia á rúa e co arrecendo a incenso que tanta xente confunde co da santidade.
Chegaba á porta perfectamente convencido de estar xa dentro da catedral, ardendo de desgana, sen ánimo de pactar con deus ningún e coa cera do futuro derretida sobre a roupa.
Seducido polo condutismo e urxido pola escasa atención sexual da súa esposa decidiu pórlle trampas á psique.
Comezou polos sentidos e foi deixando no camiño perfumes, sedas, paisaxes, cerimonias e algunhas películas que demostraban que o Kamasutra quedara curto.
Noite con noite repetiu os ritos esperando que, como cadela con mala fama, a súa muller abrise as pernas.
Ás tres semanas de iniciado o tratamento, un domingo de abril, abriu a porta da casa, cunha dor asediándolle a fronte, para comprobar que a terapia funcionara cambiando a disposición da santa esposa, pero el non estaba no lugar axeitado.
A apocalipse comezou co aturdimento, sen respectar os indicios nin a bonanza económica.
O ceo tinguiuse con manchas vermellas do sangue derramado por anxos escépticos e de cada unha delas chovían panfletos con palabras terroríficas como inflación, hipotecas e déficit público.
Co medo no corpo, correu a xente a aprovisionarse tras dos cristais rotos, baleirando os supermercados, facendo acopio nos grandes almacéns, sen atender ás etiquetas con desconto nin aos sinais de stop onde as caixeiras.
Tras o saqueo volveu a calma e así recomezou o ciclo.
E quíxenvos moi rapidamente a todas.
Cada noite, na escuridade do seu cuarto.
Cada noite pensaba serena e gravemente en ir a putas.
Antes, quen tiña cabalos era rico.
Quen tiña vacas era rico.
E tamén era rico quen tiña árbores ou prados ou máquinas ou casas de pedra.
Pero un día os ricos, cansos de tantas trafegas coas cousas, decidiron que non querían manchar as mans nas releas de obxectos, pensaron en dar con algo para intercambiar a súa riqueza:
inventaron os cartos e desde aquela só é rico quen ten diñeiro.
Pedía a vontade e os transeúntes entregábanlle moedas.
Ía pola vida cos farrapos conquistados nos máis sucios dos tendais, admirando a solemnidade da pobreza.
Quería ser deus, pero decidira comezar por abaixo.
O brillo dos fusís pecháballe o entendemento.
Por veces, o corpo pedíalle calar a baioneta e abrirse paso na ringleira.
Pero non podía ser, o peso das medallas impedía o avance alén da seguridade financiada da retagarda.
Lembrou a academia _sempre hai unha academia_ e as instrucións claras:
o xeneral que repara no sufrimento dos seus soldados non se concentra en gañar batallas.
Sinalou un punto no mapa e Mambrú marchou á guerra.
No avance da tarde caeron tres mil soldados secuestrados aos campos, aos libros, ás máquinas da industria.
Os seus cadáveres de nenos grandes con mans inacabadas quedaron ao sol sen sinais para a memoria.
O xeneral tivo tempo de gozar do arrecendo das sabas antes de durmir coa satisfacción do deber cumprido.
Dera en pensar que a lingua non lle collía na boca.
Ía sempre como cadelo canso, asomando o estoque do seu órgano.
Aguantaba a desesperación das posturas por acomodar a insuficiencia.
Non falaba nunca:
tiña medo de afogar coas palabras.
Decidiu que para morrer de fame era mellor morrer de bala.
Abandonou a esperanza cando entendeu que era só outra forma de nostalxia.
Foi ensaiando cada un dos pasos na certeza de que o destino precisa axuda.
Non pensou na valentía, nin nas múltiples formas de caer fulminado.
Un día sen paga plantouse diante do cuartel dos beneméritos, vestido de negro rigoroso e ridiculamente armado cunha pistola de auga.
Ameazou, insultou e fixo amago de disparar antes de sentir os tres primeiros de sete impactos.
Mil billóns de formigas deciden darlle o seu merecido á humanidade.
Como primeiro aviso, ameazan con cambiar de lugar a catedral de Santiago e a súa defensiva figura pedra a pedra.
A maquinaria ponse en marcha e un outro espectro vermello percorre Europa.
A disciplina dos invertebrados asola prados, ríos e arboredas camiño de Compostela, derrubando as mellores mostras de civilización dos vertebrados.
Cando espertei eu aínda seguía aquí.
Saíu aquel primeiro domingo despois de doce anos de matrimonio mal levado.
Durante as seis horas seguintes pareceulle que estaba debutando en todas as cousas que facía.
Abriu portas novas, saudou algúns incrédulos, sorriulles a moitos nenos, sentiuse tentada na mirada dos homes acompañados e desconfiada dos ollos dos solitarios.
A banda municipal asaltaba unha napoleónica sinfonía e ela atravesou por un mundo renacido de xente confiada, con caras lavadas e recén peiteadas, con gravatas de domingo, con colonias de mareante dozura.
Con cada un dos matices foi recuperando os anos perdidos.
Levouno á cama.
Estaba afeita a durmir con oito millóns de ácaros, que máis lle tiña un home.
Unha parella, cansa de mirarse, decide converterse en trío.
O longo debate comeza por saber cal será o sexo do terceir@ en cuestión.
E cada un deles pide para si o que as fantasías sexuais máis comúns fan supoñer.
Noites de negociacións acaban por forzar unha saída: algo de todo.
Deciden buscar un transexual que cumpra, polo menos, algunhas das aspiracións dos dous.
A busca faise difícil porque eles foxen dos anuncios de pago que evidencian servizos de pago.
Eran unha parella seria e buscan un trío serio.
Comezan polos locais de ambiente facendo discretamente preguntas indiscretas e acaban rebuscando nos armarios.
Pero é sabido que as familias que non gardan un transexual no armario agachan un cadáver.
Deus entende, por fin, que é o personaxe dunha teleserie a quen uns guionistas pouco coidadosos lle cambian o papel nun xogo de confusión que non lle quita o sabor reseso aos diálogos.
Ferido na ilusión da omnipotencia, idea un plan para facerse co control da serie librándose dos intermediarios e entrando en contacto directo coa audiencia.
Cando chegou a primavera ao seu talonario comezou a estar felizmente preocupado dos asuntos inmobiliarios.
Deu en especular con metros e con alturas.
Despois, como unha estación marcada polo destino, o outono terrible foi tirando as follas sen présa pero sen pausa ata que a árbore do seu talonario secou e o devolveu ao inverno da pobreza.
As probas do ADN determinan a auténtica identidade do corpo que repousa no sepulcro de Santiago.
Todo o mundo quere coñecer os resultados da investigación pero ninguén ten a intención de facelos públicos.
O Batallón da fe, os Voluntarios do Botafumeiro e mais a intelixencia autonómica lánzanse a unha batalla silenciosa polas rúas de Compostela propagando bulos para tapar as súas accións.
No camiño crúzase un ex concelleiro independente que investiga o destino dunhas axudas á normalización lingüística.
Ao zoo de Vigo chega un mono senlleiro procedente do interior da illa de Madagascar.
É o último da súa especie.
O simio non entende a resignada actitude dos seus conxéneres residentes, nin o seu afán onanista.
Para cando repara, tampouco entende a actitude dos seus descendentes humanos que pasan a diario diante dos seus ferros.
Non entende a curiosidade malsá que os guía nin o uso de ferramentas estrañas e aínda entende menos a superioridade coa que os seus ollos de simio miran contra el negándose a recoñecelo.
Ás once e media da noite o redactor xefe de peche encárgalle a unha rapaza en prácticas que encha un oco de trinta liñas.
A bolseira non sabe con que, así que o veterano entrégalle cincuenta tomos da Enciclopedia Británica e dille:
fai algo con isto.
Agoniada pola hora comeza a ler e a suprimir mentalmente todos os argumentos da historia, xeografía, bioloxía, ciencias sociais e cultura que non poderán entrar de ningún xeito na información.
A medida que avanza na supresión percibe con horror ata que punto o pasado ten pouca importancia no presente.
Decide ser máis coidadosa na escolla e tenta razoar cada descarte calculando a importancia das cousas para o progreso da especie.
Contra a medianoite, urxida e desesperada, percibe que só hai unha constante que atravesa toda, toda a historia diso que chamamos humanidade.
Un dos caos do mundo débese, seguramente, a que as persoas case nunca chegan a coñecer a súa parella ideal.
A estatística sitúa na improbabilidade remota que entre 11.000 millóns de seres humanos vaia encontrar cadaquén o seu perfecto compañeiro.
Un superheroe sen traballo recibe o encargo dunha multinacional dos refrescos de pór orde no mundo e, en lugar de liberar países do Islam, encontrarlle a cada persoa a súa parella natural.
Ano 2100.
O dominio de determinadas formas de materia permite que, tras cinco minutos, unha persoa consiga un físico novo.
O proceso é irreversible e non permite escoller o resultado.
A posibilidade de facelo levanta unha tremenda expectación e o goberno decide limitar o número de persoas a doce.
Sete mulleres e cinco homes coinciden nun hotel antes das probas de selección e, antes de que a televisión faga deles os novos portentos da feira, inventan os correspondentes motivos para o cambio.
Quedan dez falantes dunha lingua contundentemente minorizada ao chegar o 2063.
Para evitar as dispersións, o goberno crea un museo orgánico para agrupalos e transmitir as súas vidas en sesión continua.
Tras as dúas primeiras semanas, os responsables do museo decátanse da baixa calidade do idioma que falan e da contaminación que padecen por parte da lingua dominante.
Para combater esta circunstancia a dirección nomea un equipo lingüístico habitual para limpar, fixar e dar esplendor.
Tentaba convencela para que cambiase de aspecto e cumprirlle as fantasías:
unha lixeira depilación que arquease as cellas, tinxir o pelo de louro, utilizar traxes xastre que alongasen a figura.
Ela aceptou por devoción.
A esthéticienne díxolle:
déame dúas horas.
As masculinas mans comezaron a suar entre o anceio e a esperanza.
Na rúa camiñou comparando as mulleres que encontraba coa estampa nova que tería a súa.
No escaparate da praza admirou unha muller vestida de traxe xastre, pelo louro, as cellas arqueadas.
Decidiu seguila e cambiar para sempre de vida.
Os maiores de sesenta e cinco anos desaparecen aceleradamente sen aparentes motivos biolóxicos.
Unha certa resignación esténdese como andazo pola sociedade decidida a aceptar o horizonte de vida en Occidente.
Só a familia dun home de setenta anos decide investigar as causas da morte.
Non lle pide que investigue á policía, nin a un detective privado, nin sequera a un novelista de novela negra dos noventa, tampouco a un xornalista.
Pídello a un fontaneiro bastante enxeñoso que acaba por descubrir un monumental plano da Seguridade Social para reducir o déficit pola vía de ir eliminando pensionistas.
Unha nai revélalle a un fillo, que acaba de cumprir dezaoito anos e que medrou orfo, que o seu pai pode ser un dos cinco nomes que ten apuntados nunha folla.
O rapaz comeza unha busca desesperante por saber cal dos cinco é o seu verdadeiro pai.
Esta é a historia dun sucio home e a súa limpa muller non o entende.
El tenta escribir unha novela como a vida mesma, pero ela inventa todo tipo trampas para conseguir que escriba como Murakami.
Un premio de novela celebra o seu acto de entrega nunha illa a pouca distancia da costa.
Un barco deposita os finalistas e os invitados na illa e promete volver, pero un temporal inesperado incomunica a escritores, editores, curiosos e diletantes.
Pouco antes de dar a coñecer o finalista, aparece un home morto preto da capela.
O xurado está a piques de dar a coñecer o resultado cando se decata de que o cadáver ten os brazos en cruz xusto como describe unha das novelas finalistas, que ten como argumento a celebración dun premio de novela nunha illa a pouca distancia da costa.
Xullo 1966.
The Beatles descansan en Portugal das tensións das xiras e do remate de gravación dun novo disco.
Nas proximidades de Lisboa encontran un rapaz que lles propón actuar en segredo en Vigo para probar as novas cancións ante un público que non os coñece.
O cuarteto acepta ante a posibilidade de tocar para xente que non berre.
Diante dun incerto auditorio van tocando unha boa parte das pezas que formarán Revolver.
Seis ou sete personaxes pasean as súas angustias diarias por un 24 horas.
Un estudante repetidor, un xubilado desclasado, unha ama da casa abandonada pola familia, un concelleiro de cultura con insomnio, un inmigrante latinoamericano e mais o encargado da tenda cruzan e recruzan as súas circunstancias con xente dispar e descoñecida baixo o cheiro a pan prefabricado pero quente, e coas compras ás desesperadas.
A madrugada do 25 de xullo aparece morto nas inmediacións da Cidade da Cultura un vixilante xurado.
As primeiras investigacións sinalan un atentado.
Tres días despois, un electricista recibe unha descarga e falece de inmediato.
Cada tres días e con mortal regularidade van desaparecendo novos traballadores:
un albanel cae desde a placa da cuberta, un gruísta recibe 800 quilos de rasillas, un fontaneiro perece afogado e o persoal encargado de instalar o wi-fi queda cocido coma se pasase polo interior do microondas.
Tras a décima morte proletaria comezan a desaparecer intelectuais galegos que apoiaran o proxecto a un ritmo dun por semana.
Os cadáveres non aparecen.
Os traballadores, tras catro semanas de terror, deciden ir á folga.
Pasan dúas semanas sen traballo e sen mortes.
No reinicio das obras un dos encargados fenece ao caerlle por riba unha das lousas de pedra destinadas á fachada.
A Xunta decide clausurar definitivamente as obras.
Cando se ergueu tras caer polas escaleiras sentiuse estraño.
Non foi ata dúas horas despois que se percatou de ter regresado á súa vida quince anos atrás.
Tras cinco minutos de meditación decidiu corrixir algúns erros vitais, precisamente porque coñecía a teoría do bater de ás das bolboretas no Xurásico.
Un home recibe o encargo divino de facer todo o posible por axudar a xente con problemas.
Sae á rúa convencido e responsabilizado polo tamaño do labor.
No primeiro dos traballos que acomete, recibe a desagradable sorpresa de que a xente non se deixa axudar.
No seu primeiro día de clase, un profesor destinado a unha escola rural decide descolgar o crucifixo.
Aínda que aos nenos lles dá igual, dinllo aos pais e algúns deles protestan iradamente.
O mestre alega a non confesionalidade da docencia e os pais aseguran que son eles os que deben decidir cal é o carácter da educación para os seus fillos.
O conflito medra ata chegar a un pleno municipal no que a oposición monocolor se enfronta a un goberno bipartito.
O alcalde, atrapado pola socialdemocracia, decide convocar un referendum.
Roubar é un método de socialización dos recursos.
Pero ten moi mala prensa.
Un ladrón con estudos está decidido a demostrar empiricamente a beneficiosa influencia que o roubo exerce sobre as economías liberais.
Tras cada roubo deixa un folio explicando de que xeito a súa acción terá efectos directos sobre os movementos de capital.
Por máis que as novelas sobre escritores, o teatro sobre actores e o cine sobre directores son verdadeiramente molestos, un novelista canso, que antes fora poeta ecléctico, decide inventar unha carreira e, en lugar de escribir quince novelas, escribe un libro onde reflexiona sobre cada unha delas como se as tivera escrito.
Dous irmáns xemelgos son entregados a familias diferentes pouco despois de nacer porque a súa familia non pode mantelos.
Desde ese momento, os dous participarán nas mesmas guerras desde a civil española ata Vietnam, pero en diferentes bandos.
Ningún chega a saber que en cada unha delas estiveron a piques de matarse.
Os trescentos habitantes dunha illa deciden pór en marcha unha televisión local.
A pesar de se coñecer e estar ben acostumados a verse uns a outros, desde o primeiro día de emisións os veciños da illa comezan a diferenciarse entre os que saen na tele e os que non.
A nova clasificación obriga a estrañas estratexias para ser televisivo e, como nunha parodia social, cadaquén busca do xeito máis singular os seus quince minutos de fama.
Un escritor seriamente forzado a escribir a gran novela galega comeza a tentar ao panorama editorial autonómico ofrecendo trinta sinopses dos máis diversos argumentos sen decatarse do fracaso que lle ronda polo inevitable carácter paródico e porque ningún deles trata sobre a guerra civil.
Digo isto, sobre todo, porque non teño fe na valía das eternidades.
As últimas palabras, serían outras.
A "mamá dende o alto", nun impulso elemental, ergueu a pequena á altura da boca e as súas palabras, moito máis longas e moito máis vellas, saían ilesas e amorosiñas por entre a fila dos dentes.
Mentres, os deuses fundadores, sempre alonxados e un chisco misteriosos, escurruchaban os matraces coidadosamente.
Xa nos dirán máis adiante como se detén o furioso avantar das mareas.
Por agora, este é o milagre: "ma-ma" dende a cociña, coas tías ó teléfono.
Agora tamén eles están ameazados.
Eles, que se comunicaron tanto, que o dialogaron todo, que todo o repetiron cun meritorio afán, cunha ledicia irrompible, cando o único que pretendían era resolver a soidade por medio dun agradable consenso.
Precisamente eles, que tiñan a favor todos os prognósticos e as súas familias.
Camiñan en silencio, asediados polo rebulir dun elegante universo peatonal custodiado por dúas filas de escaparates.
Él obsérvaa de reollo, cun desalento incalculable.
Dubida un instante.
Quixera dicir algo pero conclúe por achegar a bufanda.
Agora saben que xamais farán un só como dicían as leis da pertenza, e terán que agardar unidos a que isto se resolva porque todos aseguran que é unha cuestión de tempo.
Terán que agardar unidos o milagre de parecerse conforme se parecen entre sí os fracasos.
Agardar que a invernía os interrogue até que deixen de ser estraños, porque viven encadeados no medio dunha cidade que nin sequera os necesita.
Unha cidade absorta, coma todas, onde embelecer as paredes dun cuarto pode ser unha vinganza.
Onde tomarse da man pode ser unha vinganza.
O tipo exitoso que lle facía contrapeso na balanza cotiá da existencia, xa levaba varias horas dirixindo o destino daquel martes (porque ó fin sóubose que era martes) e apenas tivera tempo de recrearse na súa figura impecable.
Os asuntos deciden ás veces, tontamente, quen dos dous terá máis ocasión de gabarse.
Acostumados a diálogos curtos polas horas tardías nas que podían verse, ían deixando as conversas para as noites máxicas da fin de semana.
E dunha semana, para outra semana.
Ó final sobrevivían co importante.
Ela dicía <distinto tipo="outra_lingua">¿me amas?</distinto>, el respondía <distinto tipo="outra_lingua">"pues claro"</distinto> e o seguinte era un silencio abafado, raramente sorprendente.
Polo día, as dúas forzas conxugadas _non dixen que ela investigaba o comportamento dos mouchos_ alcanzaban cotas de prestixio case intolerables para os menos titulados.
Un destes, até entón respetable auxiliar de tenaces na sala de cría de mouchiños brancos, quizais por mutación trastornada, cometeu inesperadamente o principio dun crime.
Refuciu as mangas, abriu as xaulas e sen apenas desplumar as pequenas aves, foi ripando os corazóns coas puntas dos dedos.
Cando ela chegou, o ramallete estaba ainda quente encima da súa mesa.
Mareouse.
Non é raro, moitos científicos detestan o sangue.
Como non berrou tardaron en vir os outros auxiliares;
atopárona no chan coa cabeza virada e os ollos en branco.
A uns pasos dela, descolorido e cheo de pánico, o exitoso mordiscaba un cigarro.
Supuña, sen estar seguro, que o sufrimento era aquilo:
o estómago apertándose até roubarlle o aire.
A insoportable certeza de ser incapaz de beixala.
O informe dicía:
"Intoxicación por inxesta de alimento crú con alto contido de sustancias contaminantes".
Nunca o presente foi tan asistido.
Nunca tivo tanto.
Gozosas ringleiras expedidas en vendimas e novenarios.
Cantares humildes e fogares de recría asegurada.
Para que preguntar por eles cando abonda con debuxalos.
Eles eran un deber dos tempos, a cortesía obrigada que identifica os recordos e repousa en fermosas chambras e grandes artesas.
Os últimos cumpriron cen anos e téñennos medo.
Por seguirnos pecharon as súas casas e deixaron morrer os últimos eidos.
Por vernos tal como somos nesta orfandade agravada por todas as urxencias, mentras setembro volve ás aldeas nun pasar lento e vaise polas gabias cada vez máis só, cada vez máis vello.
Ourense, coma unha casa vella chea de xente que alborota os cuartos co barullo das vésperas.
Ningunha escusa elixiría mellor o escenario:
festexar a rendición no ermo do verán coa bixutería dos sorrisos, coa porfía dos acenos, desdicindo olladas que se porteñen na néboa.
Ourense.
A única inimiga nun deportado Sempre.
Eu sei do ferinte vezo que apalabraches en días de luar ó acubillo de recontadas fiestras.
Eu seite verdugo e taberna, tan digna de célebres vencidos.
Describir un home.
Entender a súa dor coma outro home e adiantarse ó seu final non elixido.
Escavar o sitio dunha cunca na terra mal mantida dos penedos e pousar o corazón á beira das formigas.
As palabras-soldado, firmes ó pé das marxes, agardaron unha minuciosa revista.
En orde rigorosa foron repetidas con aprobación, nun xesto mudo e inalterable.
Asinou por fin e as palabras todas deron un paso á fronte, en sinal de despedida e respecto.
Ó día seguinte chegaron ó destino.
Outros ollos percorreron escrutadores aquelas frases agudas, erguidas solemnemente.
Ó cabo pecháronse un instante.
Releron.
Talvez buscaban entre as liñas algo que non puidesen romper os verbos.
Houbo un silencio.
Na carta, as siluetas do escuadrón, afeitas a agardar mantiñan a calma.
Nen sequera se foron cando chegou a noite e o cuarto quedou baleiro.
Ós poucos, un viaxeiro de rostro solemne e sombra farta, déixame unha ollada compasiva coma quen deixa un peso nun sombreiro vello e segue camiñando, transportando os seus asuntos con urxencia.
Non teremos ocasión nin para a breve cortesía entre viaxeiros e sen embargo algo desta dor lle pertence.
Pasan en ducias de xente os días que puideron ser fermosos e un deixa que se vaian como se vai a beleza dun soño;
sen doerse da renuncia.
Teño mil veces o teu nome, amontoando centos de quizais inconsumibles, e a miña tristeza atravesa docemente desertos de palabras, sen que eu saiba porque finxe amor aínda.
Teño unha opinión patolóxica e indivisible dos meus conxéneres que non poño á venda por cuestión de semellanza, e voulles perdendo a maña sen quebrantar o sosego.
Algún proveito había ter tanta enxeñería de soidades.
Para o meu desalento hai persuasións das que estou ben libre.
Onde el vai que foron embargadas pola ditadura do verbo lembrar, sempre acocorado no fondo das cousas.
Teño dous tipos de pensamentos, polo de agora repartidos equitativamente, sen outro mérito có das miñas violencias personais que á falta de contendas relevantes volvéronse un tratado de cortesía.
Nunca me parei a ordenar as ideas e coas máis perdurables sobrevivo neste desconcerto que a dicir verdade non é nin tremendo nin moi desconcertante sequera.
Isto das palabras é unha estratexia na que recoñezo ter tomado parte sobre todo coa segunda das intencións.
De todas as ficcións, o protocolo estilístico é a que máis me interesa.
Mais non foi por causa diso que abandonei as lívidas crenzas.
Foi por un determinado orgullo, sobrante das horas que eu non escollín desertas; dos anunciados seráns que perderon non sei onde as súas nubes prolongadamente rosas.
Desmentín o meu rubor, a miña pequena anguria de aprendiz atento e nobre.
Ancorei unha engurra como sinal de caste no medio da fronte e por primeira vez, xurei en balde.
O meu desamparo veu recaer nunha chea de usos domésticos de manexo imposible e velaí a maneira de aturar situacións que mesmo unha verza tería por ridículas.
Mercar, adobarse, comparecer, arrimar o ombro, os billetes, as ideas.
(Ideas, ideas... non soa a bandada migratoria?).
E velaí que con tales pormenores tentábame o demo, mais non eran do meu xeito e finalmente acordei trucalos por outros que non digo.
A miúdo, cando estou ausente, o fantasma faise cargo delas.
Outras veces imponse a cercia do destino e entón acompáñame polo bulleiro até alcanzar a sebe onde convén ensimesmarse.
Tratándose de elegantes, por cortesía de veciñanza, teríalles mandado unha cesta de figos.
É un agasallo propicio para cando non se pretende máis ca deixar bo gusto coa maior brevidade.
Cando non convén que nos recorden prolongadamente.
Cando é innecesario que nos amen.
Non obstante, desaconselláronmo.
Antes ca min, outros colindantes tentaron o mesmo e non sempre foron ben recibidos.
(Quizais reticencia ás píbedas ou capricho por sabores agres).
Por enésima, na obriga do intercambio, só me quedan as cartas.
O primitivo costume das mensaxes para seguir estando só sen ter que desculparse.
Promedios de lonxanía convertidos en amores fixos grazas á sintaxe.
Estimados cebos de tinta.
Letras e letras que saen do cárcere.
Así é como abro a fiestra cada día e, sen querer, convértome no asombrado propietario dunha figueira inmensa.
É unha ledicia non correspondida porque nos soños sempre hai algo prestado que remata por volver a un coma se volvera a un orfanato.
A pesar disto, ás veces fago intentos por taxar os mellores figos en invisibles cestas equiparadas.
Son centos de merendas que malgasto por vontade, para avezar o xesto en vaidades propias de farsantes.
Quixera contarche esta longa viaxe de soidades que alcanzan o infinito no tempo dunha ollada, pero ningún silencio abonda para crer que me escoitas.
Chove.
É outono.
Pasará sen nós, dicindo outros nomes en secretas vereas.
Pero aínda volverei.
Sei que volverei, cada vez dende máis lonxe, como volvo agora;
só por soñar unha conversa.
Teño un recado que darche, gardado nun sorriso desafeito, pero hoxe estou cansa e o meu corazón renuncia a imaxinarte, nen sequera feliz, noutro pasado sen cicatrices.
Trinta anos e un fillo, raza branca, altura media e por sorte Rh positivo.
E dicir, unha vida sen complicacións á espera do retiro.
Habendo saúde ben bonito é.
Probou a agrandar os dentes e creu de certo que lle medraban.
Sentiuse moi satisfeito.
Por fin ía collendo xeitos de lobo e a cada paso o espello máis agradecido.
Coma todos os irmáns, algunha vez fomos verdadeiramente amigos.
Entón ninguén sabía que un de nós ía para triste, porque certa fantasía aburguesada e feliz nos librou do desacordo.
Xa que nada novo acontece, sigámonos perdoando.
Coma sempre, ti vólveste un pai de incenso e a min ilusióname pensar banalidades mentras me botas olladas de solemne perseveranza.
Polo que vexo, segues recibindo cartas a diario dos teus amables ausentes e ves morrer os namorados sempre sós en anguriosas tardes de esquecemento.
Sen embargo, non andarán mal informados os teus Ilustres?
Acolá ninguén se decata de tales percances.
Os sorrisos pérdense canda o coiro pero vai habendo fartura entre tanto.
Non é naqueles penedos onde Tristolo asubía, eternamente desenganado.
Desconfío que volveu á súa cabeza e tamén padece fame, sono e aburrimento.
Qué máis podo dicirche?
Agora si que estás feito un verdadeiro fantasma nese almacén de segredos.
E coma todos os fantasmas, perdes o tempo.
Como esbozar a fulxencia dos leucocitos en par dos torrentes escuros que arrastran palabras case desfeitas até suburbios sen baía e sen poñente.
O cariño dunha lurpia ten soutos venéreos con grandes sombras.
Promontorios circulares rodeados de ourizos e chuchameles.
Esquiniñas amorosas con xacintos bravos en desorde inapreciable.
Cordelas de raso.
Sebes axustadas.
Outros farán por min a glosa que che debo mentras nalgún deses hospicios, sempre amurallados, quedará a miña alma embalsamada.
Terás a miña alma, Proserpina.
Unha bágoa minúscula, aterrada de perdurar no alongado cadaleito dun sobre en branco.
Farás que a miña historia retroceda até dar coa tristura irreparable dos bonecos en veráns deshabitados.
Seguramente o meu fracaso aumentará a túa beleza, pero non serás feliz vivindo en par do meu cadáver.
Mágoa.
Non hai ben que cen anos dure.
Pola contra, nos últimos tempos ninguén parece dar co seu sitio e onde el vai que se acabaron os oficios exclusivos.
Músico-bedel, peón-debuxante, psicóloga-dependenta, pintor-taberneiro-marmorista.
O resultado velaí.
As Nosas Señoras están polo eterno pechadas nas súas ermidas _non sei se conformes ou tristes_ os montes arderon, as mozas non lavan, os amores que restan ou son de traspaso ou dos imposibles, e por se isto é pouco, o que vai podendo substitue ó veciño por un par de cadelos.
Polo que se ve, ningún dos propios inventos nos fai moito caso, e acolá no escuro, apartando o fume e os mastros, hai seguramente un home, enteiriño entre a quincalla.
Xa é noite no cuarto.
Xelote faise preguntas cos ollos pechados.
Enriba da mesa hai cen folios coas gadoupas vixiantes, quedas.
Non pode ignoralos pero o seu maxín está abismado noutra cousa.
Estendidos na inmensa cidade, miles de corpos paralizan os artellos e déixanse amansar polas almofadas.
Tamén el rematará por espirse e acomodar o corpo entre as sabas.
Pero non ten sono.
Enriba da mesa hai cen folios para un exame.
Cen folios agres, inaprazables, pero Xelote non pode moverse.
Na súa cabeza oe respirar outros corpos levados polo sono.
O latexar alleo dunha maraña de glándulas cheas de cuspe.
Anacos de sebo que roxen e engordan.
Ás nove da mañá un filtro de luz alborexa no faiado.
En toda a casa hai un súpeto alboroto e comeza a cheirar a café.
Xelote está moi canso.
Non pode erguerse.
Chaman á porta e di que non baixa.
Dende a cama escoita berros de nenos e bater de portas no piso do lado.
Ó pouco, o vello patio comunal recobra o silencio.
Por fin vanse todos e Xelote volve quedar só, co manso rebulir da auga afondando nas canas molladas.
Despregados en paseo, os perpetuos xogadores engalanaban a tarde, recreados coa beleza anónima dos rostros sen feridas.
Tiñan o corazón aínda sen memoria, encuadrillado en métricas e partituras que transcorrían azuis na menor fondura do destino.
Non se sabe a quen saio.
Criáronme xentes formais e con saúde e eu soño unicamente co que soñan os tipos enfermizos: vereas sen xente, cousas que senten e longos casaríos coas fiestras pechadas.
Aínda bo foi que Deus tivo a paciencia de crear ós contratistas, individuos case coma nós que librarán á humanidade dun tremendo desamparo grazas ás súas cociñas, lavabos, dormitorios e roupeiros.
Sendo así, estar a gusto sai regalado.
A vida, a existencia, o sentido das cousas, é unha cuestión de propiedade urbana.
E no peor dos casos abonda con mercar un abrelatas para estar involucrado na historia e comprender os pobos e as súas raíces.
Vivir doutro xeito sería imposible.
Cumprirían moitas palabras e moitos coñecidos, e a min, seguramente, ninguén me entendería.
Porque eu nunca fun o rapazolo que ollaba pampo os cines de domingo, nin vin partir os trens de vellas estacións, nin fun amigo dun cego nin dun limpabotas.
Nunca quixen ser cowboy, nin aviador, nin chanqueiro, nin oculista.
Eu medrei sen heroes oportunos, vendo con sentir irrelevante ós obreiros de Florencio nos andamios e ós xornaleiros da raia paneando nas hortas do enxido.
Non é probable que volva chorar polos seus oficios.
A miña ración de fabas subsiste nun lindo envolto coa marca á vista, e se algunha vez avaga o montante, os almacéns volverán repoñer milleiros de racións coa mesma taxa.
Ah!
Que tranquilidade saber a nostalxia tan ben defendida.
Que tranquilidade, meu queridiño leito de faia, coas mudas a xogo e os cobertores de lá e a sobrecama á medida...
Mentras, ela volvería do traballo coma sempre retrasando os pasos, facendo cada vez máis lenta a cerimonia de recuperar o silencio da casa.
Abrir a porta e deixarse apoderar sen escusa por todas as soidades.
Liquidar a cidade con dúas voltas de pechadura e por fin retomar cuidadosamente a nada.
Libros, filigranas, retratos.
Sempre o pasado tivo alguén que sorrise dende un marco.
Cadáveres de papel que un conserva porque hai recordos que merecen máis dunha rosa.
Ás oito da tarde as cafeterías estaban abarrotadas.
Xusto un sitiño na mesa do cabo.
Estás chorreando.
Hum!
O cabelo mollado e os libros a salvo entre o chuvasqueiro.
Ogallá se houbera namorado entón, alí mesmo, mentras él sacudía o cabelo húmido e sorría picareiro.
Pero ela sabía, ela sabía.
Non está ben namorar dun amigo así.
Todo lle deu a razón.
Foi unha decisión intelixente, moi propia de quen valora altamente o seu tempo.
De inmediato comprendeu que a realidade é indispensable e por primeira vez tentou reconciliarse con ela.
Sorprendeuse.
A realidade, tanto máis nunha cidade, consta polo menos de tres ou catro aspectos así que non tiña sentido deixala perder a cambio de atristurarse por cousas correntes.
Despois de todo sempre houbo seres infelices, solitarios, tristísimos.
Abandonos moi agres, tan idénticos entre sí que apenas varían o formulario.
Logo que sentido tiña gardar na memoria a mesa dun bar nunha tarde de chuvia.
Para que teimar nunha ollada cando hai centos de olladas iguais, centos de instantes iguais, centos e centos de mulleres namoradas.
Un verán en Cellis.
Sen cartas, sen avenidas, sen recordos.
Mesas de bar coma lápidas sen dono e vellos que sorprende a noite cavilando.
Tenduchas de altos mostradores, prazas ermas e paredes gretadas.
Tardes de agosto que verquen o sol dos cumios polo zume das ladeiras.
Carreiros que atravesan campos de centeo e suben sós monte arriba até perderse.
Volveu á cidade.
Percorreu sen interés un número incalculado de escaparates entre luces de coches e xentes apuradas.
Andou, extraviada e furiosa por un labirinto de canellas e soportais.
Ela sabía.
Son tan idénticas as mulleres que camiñan soas!...
Ela sabía.
Sen embargo, pagou todo o que se paga por ter un cuarto de aluguer a medias coa soidade.
Este mesmo cuarto onde as vellas paredes albergan xerros de flores e chambras bordadas.
Comezaba a romper o día.
Ela tiña as mans frias e notou un súpeto cansazo.
El parouse e dixo quedamente:
escribireiche;
escribireiche moito.
Despedíronse na rúa.
Quiso ir soa até Murano.
Alí subiu a un taxi e partiu cara a estación.
Aínda estaban as farolas acendidas.
Viunas alonxarse con veloz intermitencia até que o bafo dos cristais foi borrando a rúa enteiramente.
Nese instante, sentiu que algo moi agre comezaba a derreterse.
O guión á vista era case un letreiro: no menú, patacas cocidas cos ollos das verzas.
O costume, polo menos indoloro, de pintar a boca.
Dende entón, as palabras azuis que habitan certos cadernos deixaron de formar parte da miña vida e comezou a instrución para o dominio de enseres.
Así foi como descubrín que as cousas máis básicas funcionan incluso mellor sen palabras.
O meu silencio transcorreu sen forma nun mundo de arandelas e lavadoiros onde só as mans podían consagrar o pan e repartir a semente.
Quedaron de min esas horas sen valor, rodeadas de anos brevemente absurdos.
Hemorraxias inexcusables que puxeron fin á recría de lazos de sangue.
Domingos e domingos despedindo a Deus sen saber que a Magnitude non considera os acenos.
Nunca me puiden vingar das mortes inacabadas que tentou por azar un verdugo calquera.
En cambio foron incontables as veces que volvín varrer a escaleira.
O único lugar onde perduran as pegadas dos que fomos morrendo.
A memoria endurada dos nosos dedos concluindo a lisura das pedras.
Ourense.
Veciñanza aldeá da soidade, branco ou rosa no antigo paraíso dos domingos, repoñendo nostalxias sen dor e sen présa.
Sempre Ourense.
Para que a tristeza se cumpra sen loito e habite as vellas feridas, en todo idénticas ós vellos poemas.
Chegamos a un acordo (con menos frases pola miña parte) e pechouse o trato.
Cortesía final:
estendín a man cara a súa e él empuñou, moi amable, a machadiña pequena.
Dalle as grazas ás metáforas.
Os segredos teñen mortes absurdas, poéticas, certificadas sen amargura cunha manobra de bisturí.
En fronte dos enormes mausoleos, a travesura das rosas.
Non sei como sería a miña casa, nin os meus recordos, nin os cafés onde cumprimentar certos idilios.
Pero teño a rúa no pensamento, chea de xente que non preciso.
Podo ver o paraugas branco que se alonxa entre o barullo, levando a Bonnie McArthur a algún deses magníficos destinos que consisten quizais en mercar flores un domingo de marzo, á beira do mediodía.
Quen sabe porque sen amarnos aínda non puidemos esquecernos.
Non podo escribir cantigas nun planeta de silencio, pero podo pechar os ollos e inventar unha fiestra grande cunha lúa vermella.
É canto preciso para durmir profundamente, esquecer profundamente.
Ir desaparecendo.
... Até que non quede máis cá inmensa escuridade do firmamento e no punto máis lonxano, unha incerta, mínima e agonizante fiestra baleira.
Pero esta noite amor e desamor son un suposto.
Mentras debería de escribir os versos máis terribles, vexo camiñar a lúa e penso que quizais ningún soño imposible é necesario.
Non sei se algunha vez poderei amar tal e como eu quixera.
Miro as estrelas e penso que son eu quen está lonxe.
Son eu eternamente quen se marcha.
E alguén tería que agardar para dicir adeus cando eu digo adeus dende a fiestra que nos separa.
Era fermoso vivir de balde en canto non rompía o futuro e curiosear nas nocturnas complicidades da xente.
Logo, conviña namorarse dun inimigo sentimental e decente.
Entón, ouh, que sorte! verse libre da crúa intelixencia das solteiras.
... E como non ha chorar a sorte dos bos consellos!
Fíxote Rosamari cando todas eran Pepa ou Dorinda, e déixate estar na beiriña que para todo ha chegar o tempo.
Ah!
Velaí brocado na fiestra un quizáis de nai serodia en inútil desacordo con tal perda, matinando como resolver agora certas cuestións de inocencia.
Dixen Rosamari.
Unha fortuna perecente entre as sedas, atravesando a incerteza dos almanaques nun vestidiño de cuadros, perfumadiña e consciente, toda por namorar.
Confeso que tiña outra tese pendente pero acordei ignorala por mutua conveniencia.
A consabida silueta non pode ser o meu fantasma porque o meu fantasma ten o encargo de sucederme e non de adiantarse a tomar branceiras.
Logo será preferible irlle buscando outro amaño.
Talvez sexa a muller dun capitán de navío, deses que non teñen volta, ou a viúva dun contrabandista, ou a noiva dun emigrante... que sei eu!
Dende logo, o que a encamiñou debeume tomar por eido mancomunado e a culpa aínda ha de ser miña por vivir nun solar tan propenso a enganos.
Sexa quen sexa a mociña, debería ir traceando de mudar a pose en ben doutra máis rendible pois velaí que esta escena non cadra:
as dúas brocadas nos ferros, por moi ben que anoiteza, non tocamos a nada.
Hai fallebas que xemen cando abren os capítulos que tratan certos pasados.
Palabras que tiveron o oficio máis sanguento:
combater outras palabras e conducir ó exterminio as cláusulas da memoria.
Hai historias que non conta a Historia, tan gozosa de sumarios.
Cadernos enteiros de letras pardas firmados por sinónimas alcurnias, incomparables cos prestamistas.
Completísimos adentros que empuñando medias tintas foron tomando estancia na parsimonia dos séculos.
Aquela vez Waldys tiña febre.
Tamén tiña que estar na cama, moi tapado e bastante quieto.
Esta é unha crueldade máxima cando un é rapaz e claro está, non se lle ía o tempo.
Fóra chovía, zoaba o vento e todo iso.
Foi entón cando me pediu que lle contase un conto;
pero non din co empezo.
Sen dúbida, aquel non era o meu día, porque os meus días polo xeral veñen sendo unha festa.
Desta sorte, quedou o conto na alforxa e a cambio consumei o erro de lle rascar a cabeciña e aconsellarlle que durmise.
Creo que se sentiu moi decepcionado.
Waldys tíñame por unha persoa distinta ó resto da xente grande e pensaba que nunca lle negaría unha ilusión por pequeniña que fose.
Meu amigo!
As princesas, que en caso de enfermidade preséntanse de inmediato nas cabeceiras das camas, tampouco me perdoaron.
Dende aquel preciso instante tramaron a súa terrible vinganza.
Ó día seguinte comezaron a medrar e todos os anos medraron un algo.
Pero a cousa non parou aí.
Coma unhas adolescentes calqueras, un bo día deixáronme un recado enriba da mesa:
"Abur, <distinto tipo="outra_lingua">friend</distinto>.
Queremos vivir a nosa vida, comprendes?
Ti tranqui que xa terás novas".
Pouco faltaba para as festas de Nadal e como estas cousas agárranse ó peito apenas puiden pasar bocado, o cal foi unha grande lástima habendo tanto surtido e tanta garapiñada.
Waldys, dende a outra punta da mesa, desganado e caviloso, fitábame en silencio.
Confeso que algunhas veces mantiven a esperanza de que me volvese pedir un conto, pero nunca máis me deu esa oportunidade.
Aínda así, sigo tendo a débeda presente ainda que cada vez con menos motivo.
Waldys tamén medrou (este é un conto democrático) e de seguir así vai dar un hombrazo.
Polo demais, de seguir así, atravesando con todo o coñecemento un eido sen aparcelar e seguido de a beira por un cadelo, presinto que a historia volverase cumprir inexorablemente e Waldys comezará a soñar cun emprego.
Claro que ó mellor trabúcome e nada disto lle peta.
Tanto ten.
De todos os modos este é un conto perdido.
Mentras Waldys me garda eterno rancor humildemente, a princesa Conchita, a princesa Loli e as outras princesas _que xa son mociñas_ viven de aluguer nun pisiño estreito e vense polas rúas da cidade, moi graciosas de paisano, axustadas ó porvir e libres do encantamento.
A pesar de que fixo sol, abriron as camelias e puiden sair á rúa coma cen anos antes, foi un día triste.
Cun certo rancor lembrei ós meus antepasados.
Ningún deles me advertiu que era un perigo vivir tanto.
Os meus parentes máis achegados perdéronse en décadas interminables de ofrendas e ritos mentras eu tentaba inútilmente alongar o tempo da infancia.
Durante moitos anos tiven un respectuoso medo por esas mágoas cheas de cancelas e creo que chegou a parecerme admirable un sufrimento de tanta importancia.
Sen embargo, cando se sentían observados, os meus antepasados viraban en persoas estrañas e insistían en enganarme.
Falaban sen parar de cousas que non me interesaban e querían que sorrise aínda que non tivese gana.
(Quizais é por iso que trescentos anos despois, sorrir de mala gana é o que peor fago).
Durante moito tempo non souben se debía perdoalos.
Nin o amor.
A beleza, por costume tan pendente das frases coma do grosor dos dedos, acovardouse.
(Nada estraño;
a beleza nunca se enfronta ás calamidades).
Sen ela, a figura alabastrina, comesta polo sarabullo, perdeu o trono;
envolveuse en camisóns de liño, tomou sen ansia augas ferrosas e case por vontade bifurcou o rubor en olleiras azuladas.
Unha prórroga escusable:
Vivo na marxe, entre un eu que asente e outro que renega; un que mira ó lonxe e outro _o mesmo_ que fai sebes e pon maceiras.
Por iso minto ás veces.
Porque sendo distintos os dous me condenan, os dous se temen e os dous fracasan.
Escribo en sinal de dó porque sei que non podo afastalos.
Xunta botellas a treu.
Taxa, enche, taxa...
O cidadán compañeiro ponlle as tapas.
Cando ven de volta, cunhas horas de permiso, saúda tres persoas polo camiño.
Cada cidadán ten unha chaviña do seu sitio.
Alí pode entrar e saír cando queira e pousar as cousas onde lle pareza, ademáis de durmir, esbagoar e incluso pecharse por dentro.
No sitio do cidadán 300.895 hai unha fiestra, un ventanuco, algúns mobles de servizo e no fondo dun caixón, entre as mudas, os papeis dun asunto importante e uns pares de amallós sen estrear.
O cidadán 300.895 foi chamado unha vez a declarar os pensamentos en alto por certas opinións formadas sobre o cidadán veciño.
En tal ocasión non se apreciaron máis ideas ca un corredor de táboas polo que foi absolto e posto a encher gasosa de novo, declarando estar disposto a seguir sendo cidadán por un prezo doutros dez anos.
Serán dez anos de orde, a encher con ansia todos os días.
Por tantas botellas, feliz cumpreanos!
Alí nacen, coa luz grisenta da urbe, incribles historias que perden o asombro coma se foran certas.
Non é formidable?
Non é magnífico que alguén se peche nun cuarto estreito e acerte na cor das rosas?
En cambio resulta estraño que ninguén se interese pola metafísica dos andamios e das azoteas.
O sorprendente é que certos homes, estruturados por rotundos bloques de cemento, crean de veras que existen as douradas pallas de centeo.
O colaborador pasea a ollada indiferente polas varias pertenzas que acugulan os estantes e non sente calafríos nen nostalxia.
Nada de canto hai á vista é capaz de espertarlle sequera unha idea.
Debe ser que as filigranas, outrora amadísimas, van cansas de repetir tantas mensaxes cautivas e preferen deixarse esquecer entre ducias de vasos e xogos de louza.
É terrible que aconteza isto, sen embargo o colaborador non parece moi preocupado.
É fácil sabelo.
Os colaboradores apenas teñen pensamentos privados.
Inmóbil na fronte da mesa, repara agora no teléfono.
Observa o cable enguruñado e ségueo con afán até bater cos ollos na parede.
Unha branca parede que se ergue até o faiado, rebasando a porta en pouco máis de medio metro.
(Que crueldade.
Tentar unha idea urxente e atoparse cun enxame de centímetros rondando pola cabeza).
Por fin, resolveuse o texto.
O colaborador, satisfeito, olla o denso manuscrito coma se fora un tesouro e de seguido unha firme sinatura apadriña o documento.
Polo van da cabeceira, coas maiúsculas de uso, vai un título coma un rego: O incrible problema dos sumidoiros.
Pobos, serras, noites.
Costumes centenarios que ben merecían outra morte que non fose o olvido.
Provisións de felicidade abandonadas sen dor a cambio de historias que non son certas e deuses que non misan os domingos.
E acolá, no sitio dos latexos, entre tantas cousas que xa non teño, unha casa longa, longa, toda baleira.
Como dixen, deitouse.
Por este sacrificio, a maiores dunha excelente puntuación na conduta anual, Orlandiño foi premiado de xeito merecente.
Ó lado da zoca, porque dentro non coubo, había un caciquiño vivo con pinta de nugallán.
Orlandiño quedou pampo.
Xa se sabe que os nenos case sempre agardan mellor cousa da fantasía, pero co tempo van aprendendo.
Polo pronto tardou algo en achegalo a sí, pero ó fin perdeulle o medo e levouno consigo para unha esquina do sobrado.
O que falaron non sei, pero visto o que pasou non é difícil adiviñalo.
Aínda non dixen que o cacique tiña un pandeiro.
Pois o cacique, en efecto, tiña un pandeiro, e para onde me vás, púñalle xeito.
Deu en ir polas feiras, tangueando a seco, e fíxose amigo dos tratantes e das pulpeiras.
Moi pavero era, e moi camorrista.
De seguida cumpriulle unha gorra para ter man das ganancias e dalí a nada un cobrador e un sombreiro, (o sombreiro para a cabeza).
Orlandiño medrou e fíxose un home.
O caciquiño tamén medrou e converteuse en can grande.
Dunha ocasión, estando Orlandiño coma de costume deitado nas pallas, a fera choutoulle enriba e non deixou máis ca unhas labras.
Por consello dos entendidos, que non son poucos, tratei de fabricala eu mesma e se saía ben até tiña idea de lle dar a proba, pois os entendidos non teñen porque ser felices e ademais entender as cousas quere o seu tempo.
O experimento consiste, primeiro de todo, en acabar coa rutina.
Así foi como agardei aquel sábado, ben segura de que era a primeira e única vez que chegaba á miña vida.
Era polo visto un sábado que non me coñecía, un forasteiro cheo de sorpresas a quen debía ensinarlle os recunchos máis fermosos e as mellores adegas.
O que máis me doe agora son as tardes dos domingos, porque os domingos principalmente, a cidade é para os felices.
Ás veces, cando pon bo tempo, chégome até o parque por velos pasar.
Sempre me traen bos recordos.
Xa non son tan faladeiros nin coloradotes coma os felices de antes pero ó fin teñen un aire.
O mesmo andar matrimonial, o mesmo levar nas queipas, os mesmos xerseis de punto, o ramalliño na chambra e o prendedor no cabelo... que sei eu!
Até o tabaco e os mistos, sobre todo os mistos, que non puiden entender.
Camiñan con dificultade polas rúas e ollan indecisos as lúas dos escaparates e as reas de letreiros entoldados.
Aínda podo imaxinalos, cos seus novos mandilóns no despacho do xerente, revisando as condicións da contrata.
Nunca sei como acabar estas historias.
Seguimos na mesma.
Mesiña con mantel mostaza, parella, e outra vez o camareiro.
O cabaleiro, aínda non recobrado da primeira, experimenta a segunda incomodidade:
o camareiro ten unhas mans insoportablemente femininas e estarrica os dedos adrede, dun xeito inquietante.
Este e un dato sen importancia pero o cabaleiro pensa que a ten.
Comeza a irritarse vivamente pero por sorte o camareiro aínda ben non sorrí xa desaparece.
Un camareiro aparece e desaparece con facilidade porque se trata dunha persoa sen cheiro, sen nome e sen conversa.
A muller non saiu da escena nin para ir ó lavabo.
Semella que estivo pendente da actuación dos dous homes pero en realidade conseguiu levar a cabo un minucioso reconto das uñas que deu positivo.
_Cariño (algunhas mulleres din cariño efectivamente), encóntraste ben?
Él olla a súa copa coma se tivera bechos e non responde.
Ela, a dona do vestido verde e do reloxo suizo, achega o seu doce, bota man á culleriña e comeza a dar lapadiñas ociosas por medio dun truco que consiste en non abrir apenas a boca.
É unha tarefa abondo complicada;
trátase de enviar o xeado sen que se note e ó mesmo tempo principiar unha conversa adecuada.
Pero esta vez non houbo sorte.
Nunha desas a culleriña non deu no cravo e as delicias derretéronse no traxe.
A dona fica paralizada.
Non di nin oh! sequera.
O cabaleiro olla desconcertado o suceso.
Acaba de sufrir unha tremenda decepción e agora ve claro.
Vitorita, ou como queira que se chame a dona desta enxalmada, non é a muller que él pensaba.
Este é outro dato sen a menor importancia pero o cabaleiro pensa que a ten e a súa ira vai en aumento.
"Para que tiña que pintar a mona, empeñada en meter o xeado por unha esquina do bico coma se tivese parálise e non puidera desapegar os dentes.
Se non fora parva xa tería ido ó lavabo en vez de quedar pampa no sitio".
Total, que o camareiro levaba razón.
E que hai camareiros que son un perigo.
Para rematar, ela di de súpeto:
"pero non vas facer nada, cariño?
Él xa non dubida máis;
érguese resoltamente e sentencia con voz firme:
"por suposto, nena;
vou mercar cigarros".
Agarden.
Resta un minutiño.
Mesiña con mantel mostaza.
A dona está nifrando sen perder nin un instante a compostura.
O camareiro acode solícito, que menos.
"Permita".
Ela déixao manobrar e parece que agora chora de veras.
O camareiro remata a intervención brillantemente e o vestido verde está a salvo.
Pero antes direille que non.
Que non, por fin.
Que xa máis nunca.
E se descubro que aínda sufro por isto quizais me entreteña _pouco importa outro minuto_ cunha ollada de certa nostalxia por non restarlle importancia ás estrelas.
Entón, o meu grande soño terá acabado como acaban os grandes soños, e os seus días, se foron felices, comezarán a xuntar rosas de cabodano.
O manto da avoa ten un cheiro fondo e antigo coma un misterio.
É un manto peche, ourelado de tirimbotes bastiños que abanean cando se persigna, pero ela non parece a mesma que anda pola casa, toda atarefada e toda faladeira.
A avoa ten quizais moitos segredos, pequena Amelia.
Por iso a mamá está lonxe e non sabe do vestidiño que estreas nin ve como almorzas nin como dormes.
Cando o mundo zoe coa présa no teu espertar diario, acolá dos montes que findan estes carreiros, saberás porque che escribín estas poucas palabras hoxe que é domingo e tiveches medo.
Lembrarás esta tarde de chuvia escurecendo no adro e o caer longo das badaladas perdéndose entre as vellas paredes.
De volta, avantoute a avoa polos charcos da carreira.
Tiñas, como te estou vendo, un abriguiño de lá algo rabelo e no cabo da trenza un laciño branco, desatendido e tristeiro.
Carreiras de trollo longo, canso, infindo, atrás da negra silueta.
Chuvias e tabáns para xogar.
Son os pequenos anxos, privados do paraíso.
Face de terra e corazón morno.
Ollos tristeiros, murchos, medoñentos.
Mans que non piden nin agardan.
O medo peta á porta e gurra coa tranca, agoirando acedumes e fuxidas.
A lareira tece mudos e estraños xogos, tinguindo de cinzas o cabelo da fantasía.
Cabaliños e estrelas de carocha brincan embeleñados para arrolar ó Infante Gris.
Ventos mouros, asubían lúgubres cantigas.
Diminutos tesouros agardaban pechados nun bote de lata onde a roda cantou morte.
Dor contida no peito e riscos de sal nas fazulas.
Nadais e cumpreanos con beixos e apertas de papel, entalados nun recibo cruñado.
Bágoas legais.
De lonxe.
Lonxe é unha palabra infinda, abraiante.
Anxos moles de coiro ríspedo, cabelo rapado e dedo no nariz, ollan asustados ó lector compasivo.
O xornal amosa un letreiro esgazante, pero a Man pasou a páxina, apestillouna cun solvo de café.
O vello cadelo amigo estarricouse tamén a contar por centos os dedos das mans.
Na feira, un home azul vende fíos para as bolboretas e botellas de gardar paxaros.
O silabario non di pan, nin nai, nin xustiza.
Di... aturar.
Semella que existo unicamente para pechar ringleiras que vaian despedindo a modo a un senfín de pasaxeiros que algún día quixen para sempre.
Pasaxeiros que un agocha torpemente nas charcas do corazón en vez de permitir que asomen nas xemas dos dedos.
Agora estou considerando ociosamente o que debeu ser a miña tristeza en tantas ocasións.
Cousas que soñei nun mundiño esfiañado coma a sombra dun amieiro.
Até que a dubidosa inocencia das palabras ocupou o lugar dos idilios.
Este lugar.
Un cupo de soidade con deshoras sublimes e roladas de andoriñas que botan a noite no silabario.
Puiden ter amigos ananiños e un mar de chuchameles onde xogar tranquilo, pero andei durante moitos días até rebasar a liña do encantamento e perdín para sempre o meu país de bolboretas e carapuchos vermellos.
Moitas veces tiven medo.
Non sabía estar só e unicamente agardaba que algún xigante bondadoso reparase en min;
pero os xigantes son seres estraños, comestos polo tempo.
Dormen de noite e os seus países teñen a diario solpores e funerais.
Quizais por iso padecen unha dor inexplicable e non son felices.
Eu, que agora son un anano desencantado, habito con certo descoido nos soutos dos arredores e mesmo ó achego dos valados.
Teño un profundo cansazo desta eternidade inhábil e nen sequera sei cal é o meu lugar respecto a un terrón ou unha gaivota.
Nunca volverei ser feliz e tardarei centos de anos en desaparecer tras o inapreciable orballo dunha margarida.
Semella un final honroso para un anano, pero non para un anano afeito a cavilar, sabedor de que ningunha tristura abonda para erguer a Deus.
Todo o que quería saber estaba alí, naquel anaco de ceo azul (o único que aprendín ben), naquel curuto de sol, sempre ó lonxe e nunca o mesmo.
Onde estar triste non ten importancia.
Quizais me estabas agardando aquela tarde, en canto me entretiña a facer riscos cun pé na beira do camiño, sentado á sombra coma un vello.
Non te esquecera.
Aínda nón.
Só matinaba que aquela podería ser a última tarde que enredaba en calquera cousa, por facer tempo, mentras ía fuxindo de min unha doenza menos amarga.
Onde estar triste non ten importancia.
Xa non teño recordos que me sigan, nomes que me agarden.
Ninguén por quen preguntar para ensaiar unha visita de cortesía nalgún lugar apartado deste abismo.
Soamente vexo unha sombra acocorada e inmóbil dentro da miña bufanda mentras, ó lonxe, as cantarelas dos reloxos repítense sen dicir nada.
Será acaso o meu grande soño isto que se desfai mentras escribo.
Se o soubera con certeza, sentiría unha infinita mágoa de min mesma;
porque estas palabras que serviron mil historias semellantes, vivirán sen min un grande amor que talvez non acabe nunca.
Servanda é a miña guillotina de xoguete.
Con ela probo a corromperme en ensaios malditos despois de merendar comodamente e limpar as mans.
Supostamente, debo traicionarme sen vantaxes e padecer a infamia coma un verdugo calquera.
Sen omisións.
Sen corrixir o delito.
... A neglixencia de amar, e nen sequera no caixón a carta dalgún idiota.
(Que pouco vale o amor nos minutos encostados da madrugada!)
Aínda que non o pareza, ser espantallo tamén ten as súas e por causa diso cada vez vai habendo menos.
Seica perderon o respecto nas herdades e xa non teñen ansia dun eido nin se fan valer.
Nin todo ha ser culpa súa.
Polo visto, estar de pasmón non espanta ós corvos;
cómpre xocalos, esparexelos, pero como di o meu amigo, él con iso non ten que ver.
Un espantallo nunca deu chio;
abonda vestir algo tal e parar quieto.
E ten razón.
O certo é que este asunto traino algo amolado, porque xa está vendo que para o ano vai haber no sitio un artefacto e á hora da verdade, cústalle deixar o val agora que se ten afeito.
Coñece as campás de Sande, as de Cartelle e as de Seixadas e divírtese moito a escoitar a música nas verbenas de todo o arredor, sen lle perder o tino alá polo Quince ós fogos de luces en Macendo.
Tenme dito (coma todos os espantallos matina moito) que pase o que pase non renega da súa sorte e dase por satisfeito, pois andar de persoa, un supoñer, debe ser moi cansado e moi aburrido.
Eu xa tratei de explicarlle que sabéndoo levar non hai caso pero él terquea.
Dí que as persoas reméxense moito para rematar dando sempre na mesma e que non llo tome a mal pero cada vez que ve xente pégalle a risa.
(Un airiño maino rozará os caraveleiros).
Preguntar máis non se estima ainda que as madames estean de recreo.
O meu deber é cuestión de elegantes:
un fino silencio e quedar nos modos á altura dun xefe.
Terás unha foto miña _hei sorrir válidamente_ no trafego pintoresco dunha mañá de domingo onde todo ha parecer amable.
Así poderás pensar que estou por fin comezando a levar os tropezos con éxito e verás que me estremezo en mil ledicias sen sentido, embarcado non sei como en pormenores discutibles.
Pero entón non esquezas:
non son máis ca un camareiro.
E non te asombres se ó fin, todo conclúe por facernos semellantes.
Poida ser que a vida garde para os dous a mesma queixa, tu tan soa e eu sen nada, enfrontados por igual co eterno abismo da distancia.
Levamos anos sen cartas.
Quen sabe se unha destas será a derradeira.
Cando un comeza a cuestionar o futuro case sempre volve ó principio, ó magnífico lugar das cousas pequenas onde os máis tristes chegan primeiro.
Ese breve pasado con nomes fráxiles e pintiñas de sol no ceo limpo das meixelas.
Como nos parecemos!
Non estamos afeitos a soerguer emocións para concluir as batallas que imos perdendo.
Temos sisobra.
Somos de xeo.
O vello tinteiro.
Un ilustre sen estoxo, a medio encher na esquina da mesa.
Se nos puidera lembrar, vería uns dedos arrubiados apretándose moi forte contra as palabras, e os puños do mandilón, coas listas despintadas, nun ir e vir meritorio e atarefado.
Así foi o comezo dunha vida por escrito: mensaxes a medio abrir nunha obediente caligrafía.
E alí quedaron, cos nosos nomes, corrixidas e sen resposta.
Que pouco tempo.
Que escaso horario para dar curso a tantos preceptos.
Non abonda que sente.
Preciso o máis antigo dos silencios, a máis escura das salas, a máis lonxana das horas onde acode soa a madrugada.
Preciso todo isto para evitar os resumos que simplifican cousas coma a tristura.
Non abonda que peche os ollos.
Hai memorias que se agrandan nas anónimas invitacións da noite, buscando reféns distrito por distrito.
(Sorte que ninguén me agarda cun ramo de rosas.
O cansazo non permite a gloria das cerimonias furtivas).
E xa que se prevén numerosas tandas de visitantes nos meses vindeiros, a modo de guía e sobre todo para os non iniciados nestas artes, aconsello especialmente os lavadoiros (onde as mozas quedan lavando), as airas vellas, onde as avoas xogan a brisca co pano desatado, e xa perdido o medo, canella adentro, os corredores altos e as solainas onde mulleres grosas e fartas crian as camadas entre cordeis de roupa e fatelos brancos.
Situacións todas elas ó por maior, dunha beleza e un valor etnográfico incalculable.
Algo así ocorreu con ela.
Hai mulleres que non se atopan nun soño senón á media mañá, no trafego dun mercado.
As mulleres dos soños xorden puntuais a cada reclamo, son nosas por dentro e déixanse ollar longamente, sempre fermosas e interminables.
As de certo non nos pertencen.
Teñen segredos, axendas, horarios.
Vive na rúa dos Zapateiros, entre o cuartel militar e as casas dos ferroviarios.
Non preciso outros detalles.
De todos os modos iso é máis do que require un poema.
Quizais sexa o tipo de muller que os poetas encontran fermosa e segundo creo, en Liu-Hoc as mellores sensacións fanse con isto.
Pero eu nin sequera son poeta e só comprendo a medias a súa importancia.
Dei a volta e quixen face-la miña presentación, son Fernando Muíños, moito gusto, pero por razóns inexplicables calei coma un camulo, esperei, non o podo negar, con certa curiosidade, o desenrolo posterior desta conversa.
A miña cara de incredulidade animou ó meu oponente a espertarme cun golpe de xigante no lombo, Carlos, carancio, non me digas que te esqueciches de Xulián Telleiro, Instituto da cidade, promoción do 1960, mi madriña querida, erámo-lo curso máis argalleiro de todos.
Pensei e pensei con todo o meu esforzo nun chamado Xulián Telleiro, pero malia toda a miña vontade non puiden lembrar a ninguén con ese nome.
Non veñas agora con que esqueciches aquela vosa aventura nocturna na piscina.
Confesei con vergoña, torcendo os labios, que realmente carecía de toda posible aventura nunha piscina no tempo da mocidade, pois a verdade é que nunca conseguín aprender a nadar.
Non sabía se debía rir ou protestar.
Logo, movendo así a man como quen non quere a cousa, dei por concluído o asunto.
Querido Xulián, chámome Fernando...
Interrumpiume unha gargallada por todo o alto.
Non me digas que de repente cambiaches de nome, que non che gustaba máis Carlos, home, Vaqueiro, ti sempre fuches un tipo con moito humor.
Por moito que matino non lle atopo ningunha explicación, debo confesalo, se algún defecto teño dentro de min o máis grande de todos é precisamente a falta absoluta do sentido do humor.
Que foi do teu irmán Enrique, tiña un grande talento para ser actor, pero el quería ser político, se non estou en erro.
Agora o asunto empezaba a amocarme.
Escoita, Xulián Telleiro.
Nunca na miña vida tiven un irmán de nome Enrique, ningún irmán, oes, e segundo tódolos cálculos de probabilidades xa non vou ter ningún, porque meus pais hai xa moito tempo que morreron.
Home, e o outro non se inmuta, non fai falla que te enfurruñes así, tan axiña, calquera se pode enganar unha vez.
En fin de contas xa pasaron máis de vinte anos desde a última vez que vos vistes.
Refírese naturalmente a túa irmá Irene.
Home, non te alporices agora por cousas insignificantes.
Podería xurar que tiñas unha irmá, pero cos anos vai enfriando a memoria.
¿Aínda segues a ter dores de cabeza coma antes?
Endexamais padecín dor de cabeza, nin hoxe nin hai vinte anos.
Pero hai xente que non necesita resposta, el segue para adiante.
Porque ti seguro que tamén te hospedas no Hotel da Praia, seguro que poderiades arranxa-las cousas para ter habitacións veciñas, desta maneira teriades máis horas polo serán para intercambiar lembranzas.
Por certo, ti estudiabas entón idiomas, eu son delineador técnico, que foi do teu amigo e compañeiro de estudios Marcelo, os dous viviades xuntos nunha mansarda, se non lle falla a memoria.
Xulián Telleiro parece ter agora unha cara de espanto.
Unha sobredose de veneno para matar ratas, todo pasou rapidamente, non sentiu nada, é que o pobre xa me estaba a come-los nervios coas súas historias, con tanto conto.
Quedáronno-los cans, pero pertencían a tódolos membros da familia, sobre todo a meu irmán, e eu quería un animal para min soa.
Desde os meus primeiros anos xa tiven un sentido moi marcado da posesión.
Coidabamos de tódalas diversas clases de paxaros en gaiolas, pero en canto medraban e empezaban a bate-las ás, desesperados no seu espacio limitado, ceibabámolos.
Ás veces comportábase manso e inocente coma un can pequeno e corría presumido detrás de nós.
Outras veces entrábanlle uns ataques de furia infundados e sen razón, arremetía contra a xente, picáballe no lombo e no aire, soltaba asubíos encolerizados, remando coma un bébedo coas ás pola paisaxe.
A maioría das veces quedaba lonxe del, no seguro, porque nunca me fiaba da súa compaña afectuosa e grasnante.
Cando lle tiraba anacos de pan, ó contrario del, eu sempre gardaba as distancias e botaba por repetido a ollada para atrás, cara á porta salvadora da terraza.
Isto explica por que non me sentía precisamente orgullosa deste inquilino sen carácter da horta, menos aínda podía presumir del diante dos demais.
Por iso o risquei sen vacilar da especie animal doméstico.
¿Pero de onde sacar un que me pertencese a min soa e con quen me sentise segura?
Nin sequera atopaba un rato cativo.
Cos meus dez anos comecei a matinar seriamente.
A sorpresa tróuxoma o Emilio, un dos poucos nenos que vivía preto de nós.
Como tiñamos ó Farruco, pola súa vitalidade e actividade, por intelixente, o Emilio e mais eu intentamos aprenderlle a falar.
Aínda hoxe teño o convencemento de ter escoitado do seu bico o nome de Ana, cunha claridade case provocadora.
Lástima que, despois dun ataque moi espectacular do pato polo lombo, e compréndese, ela nunca máis nos entrou na casa, e con iso tampouco no faiado.
Seguro que a enfeitizaría o malicioso Ana, Ana.
E iso que nos custara esforzo e suor, dicindo toda a verdade, ensinarlle ese nome.
Conforme a un libro que descubriu o Emilio, o texto referíase ós papagaios, pero en fin o corvo tamén é unha ave, encerrámo-lo corvo por pouco tempo nunha gaiola.
Tapámola cun trapo escuro e turnabámonos, porque cansaba moito, berrándolle a palabra Ana.
Medrara moito e fixérase un paxaro vistoso e forte, con plumas dun magnífico brillo escuro.
Á súa maneira case mostraba intelixencia.
Coidadosamente pousou nunha póla do castiñeiro, ó lado da porta da casa, facía cua cua maliciosamente desde alí enriba cara a nós embaixo e, despois de se dar valentía a base de berros, liscou voando pola horta, sempre preto da casa.
Polo mediodía peteirou co bico, alto e esixente, contra a fiestra, así que miña nai tivo medo dos cristais.
Acougueino sorprendentemente axiña coa comida, que nunca lle chegaba a nada.
Na miña opinión armaba todo isto para facer espectáculo, para atraer toda a atención.
Moitas veces buscabámolo de noite pecha na vecindade, chamabámolo polo nome, rogando e ameazando, para atraelo á casa despois das súas excursións cada día máis lonxe.
O que tamén esquecín deica agora foi unha descrición, polo menos superficial, do noso faiado despois da ocupación polo Farruco.
Nas vigas de madeira peteiraba mañosamente uns buratos asimétricos e, onde non había buratos, tratábase de adornos de diversa profundidade e sen definición concreta.
A comida repartíaa sen orde, pero con boa puntería, por tódolos currunchos e ancos.
Sobre os seus excrementos prefiro calar.
Deixar fóra, na mesa do xardín, material para escribir, un libro ou un traballo manual sen vixilancia, resultaba en todo caso funesto.
Cando un se decataba da súa lixeireza, moitas veces xa era tarde demais.
O Farruco actuaba coma un mestre adiantándose á nosa actuación.
Estaba alí enriba no castiñeiro co novelo de la ou algunhas páxinas dun libro, sen solta-la súa presa, nin con rogos nin con ameazas, todo o máis por aburrimento.
Polas mañás atopábao deitado diante da fiestra da cociña, provocativo e berrando pola comida, e reconciliabámonos, e alegrabámonos coa súa simple presencia.
A súa simple presencia proporcionounos consecuencias insospeitadas no cuarto dos nosos hóspedes estivais.
As sorpresas estaban regramentadamente garantizadas.
Cando ía bo tempo adoitábase deixar aberta a fiestra.
Por ventura, esta tía que nos visitara non se chamaba Ana, non quero imaxina-lo que podería ter pasado.
Unha chamada telefónica induciuno unha mañá a marchar correndo do cuarto e esqueceu a fiestra aberta.
Cando volveu, o Farruco, mostrando todo o seu orgullo de propietario, atopábase acocorado enriba do seu libro máis preciado e pasaba as páxinas con semellante rapidez que non se vían as rachaduras que decoraban os folios de arriba abaixo, só se oían.
Por pouco isto puido significa-lo seu propio final.
Por sorte fuxiu para lonxe antes de que meu pai botase man del.
Seguro que isto foi a mellor solución para todos e da miña tristeza inicial curoume unha galiña, máis exactamente a galiña Claudia, que a confiou miña nai ó meu coidado.
Era branca, sen mancha ningunha cando había bo tempo, e máis parva có Farruco, tan parva coma poucas galiñas, o que é todo un record.
Había pouco que a Claudia tivera pitos e paseaba sempre con eles cara a onde a agardaban os perigos.
Se tentaba levala a outro curruncho da horta, escapaba, ingrata como ela era, finxindo pánico para se dar importancia, o que se pode observar a miúdo en moitas galiñas.
O meu afecto por Claudia caeu nunha terra maniña.
A pesar de tódolos esforzos pola miña parte non logrei unha relación correspondente.
A galiña non preciaba en nada a miña preocupación por ela.
Aínda así conseguíalle moitas larpeiradas, que collía na cociña en segredo.
Seguín con iso despois, cando Claudia xa entregara os pitos a unha vida independente.
Adoptou unha postura cada vez máis despreciable comigo e decidiu que iso de poñer ovos era indigno dela.
Un día, despois de tomar unha saborosa sopa de galiña, meu irmán comunicoume que acababa de come-la miña querida Claudia.
Con noxo só me ocorreu unha idea, que en cada home hai desexos canibalistas.
Sen discusión, a sopa soubérame do melloriño.
De alí en diante xurei xa nunca máis comer carne, nin sequera en forma de sopa, nunca se sabe.
O pai queixábase a miúdo.
Xan, ¿por que non lle axudas a teu irmán no traballo?
¿Que vai ser de ti?
Un día aconteceu que un dragón azoutou todo o país, destruíndo granxas e casas, devastando os campos coa semente recente.
Devoraba todo o que se lle puña diante dos ollos e do fuciño.
Comíalles ós granxeiros galiñas e ovellas e fillos e mulleres.
Sen embargo pensou na filla, doce solaz dos seus ollos nos últimos días da súa vida.
Por iso mandou xunta-lo consello dos vellos e decidiron por unanimidade a morte do monstro contra unha recompensa apropiada, que se debería recoller entre tódolos cidadáns.
Ó leñador picoulle nos ollos a recompensa, porque estaba seguro que para aquel que acabase co dragón o premio ía se-la filla do rei.
O mozo, o suposto matador do dragón, viu á beira do camiño unha miñoca nas súas derradeiras convulsións.
Coidou.
Carai, esta lévala contigo, nunca se sabe para que pode servir unha miñoca.
Despois dun anaco, xa abondo desfalecido de tanto andar e da calor, bateu cunha pedra grande, cáseque caeu ó chan.
Carai, esta lévala contigo, nunca se sabe para que pode servir unha pedra grande.
O peso da pedra facíao suar, o da miñoca nin pagaba a pena mencionalo, pero seguiu valentemente o seu camiño e ó final atopou unha xerra de viño debaixo dunha roseira, onde se tumbara para repousar unha migalla.
A tentación era grande, e soubo resistir.
Coidou.
Esta lévala contigo, nunca se sabe para que pode servi-lo viño.
Pero o prometido é o prometido e cun ataque decidido colleu a miñoca pola cabeza, ou polo rabo, á fin de contas é o mesmo, lanzoulla desde ben cerca dentro dunha das enormes ventas do nariz.
No primeiro momento o dragón non sabía o que lle pasaba, entráronlle sen remedio ganas de esbirrar.
Acto seguido tivo que abri-la boca enormemente, se por rabia ou por benestar isto queda para sempre no misterio.
Xuntou todo o seu valor e arreboloulle a pedra grande dentro da boca.
Non lle debeu sentar nada ben, parece, antes de que o mozo puidese fuxir, o dragón agarrouno e tragouno enteiro.
Ó outro día a filla do rei foi xunto ó leñador e pediulle a man do fillo, o que lle foi concedido coa seriedade paternal correspondente.
Tamén ó rei lle caeu ben o bonito e preguiceiro fillo do leñador e mandou organizar unha festa nupcial por todo o grande.
Durou xustamente dezaoito días.
Foron convidados tódolos súbditos.
Cando o día dezaoito estaba para sucumbir, apareceu de súpeto o dragón.
Todos se esqueceran xa del.
Bufaba cheo de fame e de sede.
Á vista do opulento banquete lanzou uns tons cobizosos, de completo desexo, e tragou en poucos minutos a toda a sociedade nupcial, coa inclusión das mesas e as cadeiras.
E se non morreu desta enchenta, entón aínda vive hoxe.
Viste unha chaqueta, con este vento non podes andar á randeeira tan espida.
E ademais debías máis ben ir a dentro e ve-la tele, pódenche volver incha-los ollos.
Que aspecto ten outra vez a piscina.
Deberiamos cortar tódolos matos de arredor, entón acabaríanse as follas que sempre están a caer na auga, é o que digo sempre.
Si, si, pero non o fas, todo queda en falar, se non te coñecese.
Tal como sopra hoxe non es capaz de limpa-la auga en todo o día.
Debería lava-lo pelo rapidamente, con esta ventorreira secan os rulos de estilo Afro Look de seguida.
Xa pasou a desgracia, foise por fóra a preciosa marmelada de cereixas.
Xa podías ter conta.
Eu teño que me ocupar de todo, parece mentira.
Axiña van se-las seis, teu pai vai volver á casa e eu aínda sen vestir.
E como me doe a cabeza, ten que ser polo vento, nunca podo aguantar un vento así de forte.
No verán deberían prohibi-lo vento.
Aínda te acompaño un anaco, Xerardo.
¿Por que non imos tomar algo?
Na túa casa ou na taberna.
Este zunido no aire pertúrbame por completo.
Non, prefiro a taberna.
Xa pasaron as seis, onde estará ese home.
Esta espera interminable.
Non aguanto máis.
Cada día faise máis tarde.
Antes Xerardo volvía puntualmente á casa, que demo se lle meteu ultimamente dentro do corpo.
Ese Xosé coas súas ideas de solteiro ten a culpa de todo.
No verán non debería cabe-la chuvia.
O inverno dura tempo abondo, tempo abondo, abondo.
Ana atopábase desconcertada á beira da rúa.
E ó tempo disgústanlle de maneira inexplicable as tardes do domingo.
Normalmente xa avisa os sábados o que coida dos días preguiceiros do final da semana.
Sen embargo, o leite foise polo lume e, o que é peor, por enriba do dedo gordo e do furabolos.
Non se debe compadecer.
Ela é a sufridora, así pois, sofre ela tamén a culpa.
¿Ou non é certo?
É unha trosma.
Os luns pola tarde traballa na casa do taberneiro, a todos lle parece ben iso, ninguén se preocupa diso, o que menos o pai.
Ela non quere saber nada de casamento, e moito menos aínda dun fillo.
María non comprende á filla, non saca nada en limpo dela.
Eu casara para aquí e alugamos unha casiña que necesitaba algunhas reparacións, a poucos quilómetros da cidade.
Non estaba afeita á vida do campo, que chocou coma un muro cos meus costumes e coa maneira de vivir ata agora.
Ó ollo non se lle ofrecía grande cousa, a non se-la paisaxe con moitos montes, pero as orellas tiñan todo o traballo do mundo.
Parecíame un talo, un talo que aínda o vento non probara.
Desde logo non lle debera dicir isto, pero escorreume para fóra, sen me poñer a facer moitas preocupacións.
¿Quen me chamou daquela a dar consellos que ninguén me pedía?
Á parte dos seus propios contos non sabía nada da rapaza.
Non, a súa Ana non vale para nada, deixa caer todo, quen sabe onde é que anda coas ideas.
Quizais está algo guillada.
Forza máis tarde a Ana a traballar polas débedas.
Os luns traballa na taberna, cando a muller do taberneiro pasa todo o día fóra, na cidade, coa irmá.
María non entendía a Ana.
Non se comporta coma os outros irmáns, especialmente nos últimos tempos, desque traballa co taberneiro os luns.
Non se lle pode sacar unha palabra.
Bota a chorar de seguida se a nai lle rifa polos pratos rompidos ou polo descoido dos irmáns.
Ana debía coidar mellor dos pequenos.
María non ve isto con bos ollos, na casa hai abondo traballo.
Pedro gasta regularmente, xogando, os cartos da axuda polo paro, pégalle a María regularmente cando está bébedo, perde o tempo con parvadas no soto e na horta, sen sacar ningún proveito, deixa para María o traballo do campo.
Só despois de mo pedir varias veces permitín que Ana traballase na miña casa.
Por razóns inexplicables a nai non parecía fiarse de min, polo menos tiña esa sensación.
Eu non era desta zona.
Os luns non podía ser, así que fixámo-los martes.
Agora quedábanos tempo a barullo, tempo que aproveitei, convencida de facer ben, para lle mostrar a Ana a súa situación sen saída e revolvela contra a propia familia.
É unha expresión quizais algo forte, pero iso realmente era o meu propósito, para ser franca.
Ana dábame pena e quería salvala do seu desamparo.
Entre o caldeiro de fregar e o lavado dos pratos expliqueille que non debía rebaixarse a tanto e machuca-la propia vida.
Hai que porlle un final drástico ó tira e afrouxa dun pai irresponsable e un taberneiro que só pensa no sexo.
O mellor sería acabar cos dous, burleime con certa lixeireza e mirei pola fiestra.
Levantárase vento, os talos púñanse todos tesos.
Non só se abaixaban indignadas as espigas cheas de semente, todo o talo era premido sen compaixón contra o chan.
Para dicilo claro, Ana fíxoo.
O domingo pola tarde Pedro non abandonou a casa coma decote.
María descubriu o seu home inmóbil na cama e foi correndo á taberna cara ó teléfono.
Os homes soltaban as correspondentes frases para o momento oportuno e entre fortes suspiros levantaban o ánimo con café e alcohol.
Só o médico notou a cara perplexa de Ana, cando esbandallou o velatorio cun enérxico movemento de cabeza.
Grave, pero quizais se salva.
Nalgúns poucos casos de envenenamento ocorre que o enfermo padece un choc e tómase por morto.
Pedro recuperouse no hospital, de vagar, porque o alcohol lle derramara bastante o organismo.
Comigo realmente Ana non tiña por que disimular desa maneira o martes.
Non confesou nada, menos aínda se descubriu con accións atoladas ou manifestacións.
Seguiu aparentando un comportamento tranquilo, lixeiramente desleixado.
Con outras palabras, a culpa de todo tíñaa eu.
O que pasou co pai non podía explicar onde estaba a falla.
Axiña nos trasladamos a outra comarca, onde tamén os homes xogaban ás cartas, ó dominó e máis á chave os domingos pola tarde.
Nunha camiñada, un domingo pola tarde, a través das leiras con millo maduro, comunicoume o meu home, de paso, que a Ana, seguro que aínda me acordo dela, estaba no cárcere.
Intentara matar á nai.
Un golpe de vento arrola os talos amarelentos, cansos de calor, á beira do camiño.
Non ten sentido que intenten erguerse bambaleando.
O próximo golpe de vento xa está ó axexo.
A miña situación extraordinaria chegou ó extremo cando acabei as provisións de comida.
Todo empezou cando quixeron botar abaixo esta casa vella e estartalada en que vivo desde hai tempo.
Ignorei olimpicamente tódalas comunicacións orais e escritas do excelentísimo concello, así lle chaman, e negueime deica ó final a deixa-la casa.
Conste que non foi por ganas de opor resistencia contra a oficina municipal de construcción nin por pracer de facer folga e protesta.
Todo o contrario.
Na veciñanza coñecíanme coma un home tranquilo e asisado.
Restrictivamente teño que engadir que a mencionada veciñanza só consistía nunha casa colindante medio habitada.
As restantes casas hai meses que foron postas a rente do chan co propósito dunha reconstrucción urbanística municipal.
Rañaceos ían substituír ás pequenas e anticuadas casas de un ou dous pisos.
Os meus últimos veciños vinos marchar unha tardiña sen face-lo máis mínimo ruído.
Unha patulea de obreiros, quizais seis ou oito homes, metidos todos nos mesmos sacos azuis á maneira de vestidos, o que me dificultaba contalos, movíase no soto con moito barullo e con esaxerada presa.
Con esaxerada presa, porque segundo as miñas observacións estes traballadores municipais de ningún xeito estaban dispostos a padecer infartos de miocardio ou enfermidades semellantes pola realización demasiado apurada de traballos.
O que eles pretenden é estar disponibles ó concello como traballadores efectivos o maior tempo posible.
Case non percibín o que me avisaba berrando desde abaixo un dos azuis.
Decateime do berro, pero non do contido.
Abrín a porta con coidado e pedínlle ó de abaixo que mo repetise.
O asunto poñíase serio.
Tiña que abandonar nos próximos minutos a miña casa, do inventario ocuparíanse os azuis.
Se vostede non lle fai caso a esta esixencia atéñase ás consecuencias.
Ti mesmo vas ser culpable.
Van arramplar coas escaleiras e ti vas quedar aquí enriba para sempre.
Que derruben a casa embaixo, xa que insisten con tanto barullo.
Ó final xa me afarei a vivir sen escaleiras.
Os cristais estalaban violentamente.
Quizais alguén aínda podería facer uso dos vidros das fiestras.
Cando me venceu a curiosidade fun testemuña xustamente de como se fundían cara a abaixo os banzos superiores da escaleira, coma un bulto deformado.
Illado do mundo, describín obxectivamente a miña situación.
De agora en diante ninguén me podería vir amolar, nin a dona gorda do alugueiro, nin o cobrador da conta para o gas, a auga e a electricidade, ningún vendedor, nin o rapaz do periódico, nin o carteiro, ninguén, a non ser que entrasen polo tellado, cousa que considero abondo improbable, porque desconfío fortemente das súas facultades deportivas, sobre todo se penso na muller gorda do alugueiro.
Puntualmente, a mediodía, retiráronse os azuis á súa ben merecida pausa de traballo e barullo, o que eu mesmo aproveitei para prepara-la comida.
Cun pouco de sobresalto descubrín que a cociña de gas deixara de funcionar.
Como ía funcionar se me cortaran o gas por intervención dos señores do concello.
Non me quedaba outra alternativa, tiña que evolucionar a vexetariano, conforme ó lema:
réxime cru, o seu corpo hallo agradecer.
O meu, polo momento, só expresaba desagradecemento.
Poucas horas despois da comida de patacas crúas e de carne crúa o estómago organizoume un levantamento furioso.
Teño que recoñecer que os dentes non fixeron amizade coa carne crúa.
Todo comezo é duro, a nova situación esixe paciencia.
Mañá seguro que todo irá mellor.
Sen embargo disto non quixen tenta-la sorte, trasladeime por precaución, á forza, para o té frío e pan seco.
Xa nunca antes fora amigo de tirar cos restos da comida, probablemente xogaba un papel nisto o recordo da guerra.
Só me quedaba o consolo de me agarrar ó proverbio o home pon e Deus dispón.
Coas tres columnas habería problemas na cuestión do equilibrio, non sería cousa doada, pero que cotras resultaron estes tíos.
Ben pouco lles custaría, nada, deixa-la cuarta columna de pe.
Non foi máis ca desexo de amolar.
A culpa era dos que estaban enriba, os azuis á fin e ó cabo só obedecían ordes.
Pensei na posibilidade de me descolgar cunha corda, en caso de urxencia, xuntar sabas con nós, ás veces líanse eses inventos.
Un primeiro piso non representaba unha altura insuperable, pero preocupábame o equilibrio da vivenda.
Apilei as provisións de comida que me quedaban na única mesa, xa había tempo que cortara o pirixel e o ceboliño ata as raíces.
Cos nervios escapoume que necesitaban dunha eternidade para medrar outra vez.
Para evitar riscos innecesarios só facía o camiño de aproximadamente un metro cincuenta entre a mesa e a cama.
Tiña que coidar do movemento, non debe un estar sempre sentado ou tumbado, é en extremo perxudicial para a saúde, como todo o mundo sabe.
As visitas ó cuarto de baño, moi reducidas por certo, resultaron unha aventura entre a vida e a morte, eu calculaba que o cuarto de baño estaba colgado na parte da casa sen columna.
Pero que non se diga despois que o meu comportamento hixiénico sufriu calquera tipo de mingua.
Da pintura había días que me apartara para non sucumbir a un esforzo innecesario, que agora sen comida e sen bebida podía transformarse nunha ameaza de morte.
Parvadas, eses saben moi ben o que fan, e á fin de contas somos impotentes contra eses de alá enriba.
Seguro que non sufriu nada, coido eu.
¿É quizais iso un crime?
Unha noite espertoume un ruído:
atopei ó Fernando agachado, o mellor que podía, diante da máquina de escribir, premendo fortemente coas dúas patas dianteiras nas teclas.
Tódalas noites se acurruchaba o meu gato diante da máquina de escribir e veña, a traballar.
De vez en cando axudáballe a mete-la folla, era o que máis lata lle daba, a maior dificultade.
Abandonei ós meus restantes compañeiros, de tal maneira foi a cousa que empezou unha folga de fame e sono por toda a casa.
Cómpre remedialo, pois o Fernando non pode desenrolar unhas ideas claras con tantos berros e queixas dos demais, sobre todo o Constante lucíase nisto.
Os seus recordos de rapaz novo parecen espertar nel de novo unha paixón chea de lume.
A miña sospeita cumpriuse lamentablemente, era ben certa, como máis adiante se demostrou.
O traballo seguiu a bo ritmo, o gato miaba, ronronaba ou bufaba conforme o estado das cousas, lambíase ás veces facendo ruído ou agarimaba os pelos do bigote cunha carantoña chea de gusto.
Debería telo grabado nunha cinta para poñe-lo lector en equilibrio coa lectura do texto.
A idea ocorreume despois, tarde demais para facelo, síntoo ben.
Mentres tanto, o editor apurábame, quería botar unha ollada ó meu proxecto fabuloso.
No fondo tomaba as miñas explicacións coma promesas baldeiras.
Non me quedou outro remedio.
Deixeille unha parte dos orixinais das memorias do gato Fernando.
O traballo nocturno roíalle no corpo e nos nervios.
Á máis mínima obxección o Fernando saltaba bufando, tremáballe a punta do rabo anunciando unha catástrofe, e miraba arredor botando chispas polos ollos.
Nestes casos unha cunca de leite moi frío era o único remedio para acougalo.
O editor, un home activo, aparecía ás veces para preguntar impaciente polo remate do manuscrito.
Unha mañá, un día frío e chuvioso do sete de decembro, tivo lugar o acontecemento.
Fernando acabou a súa obra autobiográfica "Alfa e Omega de Fernando II", coa predicción do seu rápido final por causa da idade e de ter comido demais.
Estabamos ámbolos dous tan esgotados que decidimos botar man dunhas boas vacacións.
Durante a nosa ausencia nomeei xefe da vivenda comunitaria ó Constante.
E logo unha tarde, mentres andabamos a camiñar pola cidade, vímo-lo noso libro no escaparate dunha librería.
Sobre un fondo escuro brillaba o título cunhas letras vermellas, dentro dunha cabeza sobredimensional de gato.
Debaixo líase, algo máis pequeno, o nome do autor.
Fernando.
O gato decatouse disto tan ben coma min, a súa reacción dicíao todo.
Volveuse para outro lado e non me dirixiu máis a palabra.
Intenteille explicar que todo se debía a un erro lamentable, sería doado colgarlle ó Fernando un II.
Pero non se deixou convencer e considerou o meu plaxio coma unha infamia.
"Fóra coas regras represivas da ortografía, fóra coa pureza de estilo, fóra sobre todo coa limpeza da escrita", resumía o famoso crítico literario Ele os puntos fundamentais da inminente era literaria.
O meu tímido intento de facer vale-la autoría do meu gato aumentou aínda o interés do público, unha minoría falaba mesmo dun eficaz truque publicitario.
Enchéronme de honras de toda clase e tres meses escasos despois xa me fixeron membro da Academia.
Os premios xa non os quero mencionar, pero os seus cartos garantizáronme un futuro sen preocupacións e para os meus compañeiros de habitación uns menús opíparos, por todo o alto.
A María Fernanda da casa do lado denunciara ó Fernando por calumnias.
Como eu pasaba por autor das memorias, a denuncia dirixíase contra min, para a prensa unha larpeirada debecida.
"O famoso escritor F. envolto nun sex-escándalo", "Toda a verdade sobre F.", "¿Foi a víctima seducida á forza?", etc.
Así soaban algúns titulares da prensa diaria.
As miñas afirmacións de inocencia non tiveron ningún creto, caeron en oídos xordos, nin sequera os cartos axudaron.
Para min era evidente unha cousa:
o Fernando estaba detrás de todo isto, el armara todo este lío.
Perdín os nervios.
Unha noite axexei á María Fernanda, asalteina por detrás e apreteille a gorxa.
A consecuencia disto foi a rápida sentencia condenatoria a tres anos de cadea, por causa da miña fama aplicáronme circunstancias atenuantes.
Sentinme totalmente desconcertado e máis ca andar movinme cara adiante tropezando en todo, tantariñando, usando as mans case coma punto de apoio no chan.
Leváronme para unha cela individual carente de toda clase de gusto.
Supoño que me clasificaron coma perigoso.
O Fernando aconselloume coa súa postura de vello sabio que non fose fuxidizo coma as ras, que levase as cousas dunha vez por todas pola miña man, el xa tiña todo arranxado.
Así estaban as cousas.
O único que me recibiu cun rincho de contento foi o Constante.
Tratábase dunha freseira.
Non foi unha casualidade, como podería coidar calquera despistado, tiña que ser unha freseira.
A señora Preguiza non podía aguantar ningunha outra clase de verdura, atacáballe os nervios simplemente.
No fondo resultaba superflua a pregunta pola clase de planta, porque xa era noite e non se distinguía un can a catro pasos.
Pero nada resultaba superfluo cando se trataba da señora Preguiza.
Sabes moi ben que me dá un ataque de nervios se durmo debaixo doutra planta, queixábase a señora Preguiza.
Si, seino.
O que non entendo é por que existen tantas plantas.
Non serven para nada.
As peores son esas lilas onde pousan as bolboretas, teñan ás veces unhas raíces tan fortes, terribles, ramificadas, hai que revolve-la terra durante horas para conseguir cavar un burato xeitosiño.
E logo bota man dese cheiro feo, que apesta.
E nin sequera podes disimula-los buratos, porque as follas colgan arriba de todo.
En cambio, as freseiras son ideais en tódolos aspectos, ocultan a entrada dunha maneira natural, para non falar da comodidade de chegar doadamente á doce froita.
Contesta dunha vez, Pérez, ¿para que necesitamos outras plantas?
Si, non o sei.
Pérez, escoita home, Preguiza arrímase todo o que pode ó seu lombo quente, Pérez, ¿estás seguro que tapaches ben a entrada enriba para estarmos seguros aquí embaixo?
Si, seino.
Dona Preguiza é unha teimosa.
Rato Pérez ponse de pe, durmido, estira primeiro as patas traseiras, despois as dianteiras, corre cara a arriba e logo outra vez cara a abaixo.
Si, está.
Don Rato Pérez encollendo o rabo e mailas pernas, botándose a durmir.
Ti, Pérez, ¿non viches esta mañá como a Antonia Toupa tinxiu o pelo?
Din que é a nova cor de moda para outono-inverno.
¿Non che parece fenomenal ese gris prata?
O que non entendo é como Antonia Toupa aguantou hoxe na peluquería con tanta calor.
O tinxido durou varias horas como me contou o hamster Rosa.
E para máis aínda falta un mes ata que o outono comece.
Si.
Don Rato Pérez case está durmido.
Si.
Escoita, Pérez, ¿estás completamente seguro de que a entrada está ben pechada cunha folla de freseira?
Coma un sonámbulo don Rato Pérez arrástrase para arriba e déixase escorrer logo para abaixo, co chan tan seco unha cousa de moita polveeira.
¿Como puiden dicir iso, se hoxe ía un frío polar?
Significa unha perigosa insensatez andar por aí cun vestido verde tan lixeiro.
Como é posible.
¿Que pensas ti, Pérez, quedaríame ben a min tamén un vestido verde?
Agarrando así coqueta, con picardía, o pelo brillante do bigote.
Si, con tanto sono cústalle traballo a don Rato Pérez separa-los dentes para falar.
Agora decide durmir, definitivamente.
Silencio, pequeniño.
Pérez, ¿coidas que alguén puido remexer na nosa saída?
Cabe dentro do cálculo de posibilidades.
¿Todo en orde?
Silencio, pequeniño.
Non te poñas así, e dona Preguiza pasa a pata nerviosa polo pelo do bigote.
Aínda que non o queiras crer os cuíns tamén pertencen á nosa familia.
Cada vez que oio o nome dos cuíns póñome colorada.
Xa podían ter elixido un nome menos chamativo.
Toda unha familia se sente desacreditada por culpa deles.
Escóitase a respiración forte de Rato Pérez.
¿Gustaríache a ti chamarte cuín?
A min non, graciñas.
Pero a ti todo che ten igual, a ti só che interesa durmir e mais durmir.
Se eu non estivese detrás de todo non sei o que sería de nós, pobres de nós.
A Rato Pérez xa lle faltaba pouco para quedar durmido.
Hum.
Unha merda volvo facer, rebenta don Rato Pérez así de golpe.
Estou convencido de que a nosa saída está aberta porque nunca a pechei.
Para que o saibas, o noso burato non está debaixo dunha freseira senón dunha lila desas onde pousan as bolboretas.
Co pelo gris prata e un vestido verde lixeiro terías aínda unha pinta máis arrepiante da que xa tes agora e o nome do cuín está feito xusto para ti se engadimos aínda larapeta.
Había moitas noites de matrimonio que Rato Pérez non durmiu tan ben e sen interrupción coma esta noite.
Todo o contrario da súa dona.
Preguiza non foi capaz de acougar en toda a noite, sen pronunciar palabra levaba unha e outra vez a patiña ós fíos estilizados do seu bigote.
Nós no comedor estamos bastante ben, o que non exclúe aspirarmos a algo máis elevado.
¿Onde estará o armario da sala?
Quizais teñen convidados para tomar café, pensaba o banco do parque en voz alta.
Desde había semanas sentía certa debilidade polo armario elegante, cousa que lamentablemente non era correspondida.
Diantre, mozos, non vos figuráde-lo que pasou na nosa casa, non o soñades nos vosos soños máis atrevidos.
Onte chegou unha fonte de cristal sueca.
Amigos, só vos podo contestar:
clase extra, calidade sueca, capacidade enorme, e toda espida, quero dicir, sen adorno ningún, sublime.
Isto caeu coma unha bomba.
O armario da sala rañou con pracer nos gonzos.
Non tomes sempre todo polo lado negativo, mediou o banco do parque, aínda que volveu todo amarelo de envexa e de ciúmes.
¿Desfeito, velliña?
Non sei de que falades.
¿Quizais debera tira-la sueca ó chan?
Cun xesto ofendido estarricou as catro pernas.
A túa sueca será moi excitante e espida, pero eu estou en contra das cousas de fóra, espriguizouse a banqueta, abrindo a boca alto enriba dun periódico que alguén esquecera no banco.
Abri-la boca é un acto natural que non teño por que esconder.
Os que tratan con extranxeiras mellor deberían mante-lo fuciño pechado.
Pero o noso querido don armario coida ser algo especial e prefire por iso a extravagancia.
Non veñas presumindo agora diso connosco.
¿Non abonda quizais coa nova rapazada do propio país?
E con isto volvo ós problemas culturais, que hoxe nos preocupan.
Precisamente nós, os que estamos de pe na cociña ou tumbados ou colgados, temos sede de cultura, que nos negan rotundamente.
¿Valemos tal vez menos ca vós nas habitacións máis finas?
Cultura, ti sempre falas de cultura, interrompeu a mesa, ¿que queres dicir con iso?
Seguro que ti non e-la única banqueta na cociña, ¿por que non tentades turnarvos?
Desa maneira non botarán en falla a vosa ausencia.
Xa vedes, meus queridos, que perversidade a do banco do parque.
Pero que se pode esperar dun que está pintado de verde.
Enganos, segredos, disimulo, iso non é para min, trátase de principios, ¿non o entendedes?
Urxe actuar, petou a mesa do comedor na plancha pulida.
¿Que vos parece se empezamos cunha disco-noite?
Discursos escóitoos tódolos días e estou farto de ler, para min cine ou televisión, isto atráeme, meteuse o banco do parque.
¿Que vos parece se esta noite fosemos ó teatro?
A banqueta, por erro manifesto, case se foi rañar no lado esquerdo, colleu o periódico para atopa-lo programa.
Acordouse tarde demais de que a súa arte de ler era moi defectuosa, pero non quixo mostra-la súa fraqueza diante dos amigos.
Para eles todo era novo e descoñecido, así que un título máis ou menos non tiña importancia ningunha.
Por fin esta noite ían ver un anaco dese grande mundo descoñecido.
A mesa do comedor queixouse por undécima vez de que non se podía pór un mantel limpo.
Espida, tal como te formou o home, é como estás máis guapa, declarou o banco, marchamos dunha vez, se non queredes chegar tarde.
Comentaron en alta voz a falla de autoridade.
Aquilo era o caos, a anarquía total, outra demostración máis da demagoxia perigosa.
O banco do parque tentou de lles explicar ós outros estes términos incomprensibles para eles, o que fallou por culpa do ruído.
Por fin, o armario, que tiña o lombo máis ancho, logrou facerse camiño entre a masa.
O último que entrou facendo trapalladas foi a banqueta.
A pesar de ter varios sitios pagados na primeira ringleira, preferiron quedar atrás, por se acaso, para evitar máis dificultades desde o principio.
Cando se apagou a luz, o armario rinchou todo excitado coas súas dúas portas, o que lle valeu un furioso ¡chisssst!, silencio.
Todo ganas de trangallada.
Para instruírse son imprescindibles os sacrificios, comentou a banqueta o incidente, enoxada.
Despois dun tempo, diante, ábrese automáticamente o pano.
1º acto, 2º cadro:
escena no parque, ó lado dun farol un banco verde.
Escoita, banqueta, indignouse o armario, para ver un banco de parque, e amais verde, non viñemos seguramente aquí.
Silencio alá detrás, nos asentos baratos, asubiaron cheas de carraxe algunhas bocas nas ringleiras de diante.
1º acto, 2º cadro:
para un xantar de festa xúntase a familia arredor da mesa do comedor.
A mesa do comedor tinxiuse de cor marrón chea de rabia.
Teño a impresión de que estes se burlan de min, denunciareino ó S. M. E. (Sindicato de Mobles e Enseres) por difamación pública.
Faille a competencia á túa sueca, pinchaba a mesa do comedor.
Isto é demais, laiouse o armario da sala, ti te-la culpa de todo, banqueta, e por enriba pagamos entradas para velo.
Eu xa o dixen, libros ou discursos, con iso poderíamonos instruir.
Pero a rubia non está nada mal, polo menos non é extranxeira, eh.
1.º acto, 4º cadro:
na cociña enriba dunha banqueta solitaria hai trapos sucios.
Isto non o debemos tolerar, rebentou escandalizada a banqueta, desta maneira humillante nos tratan, amigos, só somos medios baratos para un obxectivo, temos que cambiar isto.
Basta.
Agora chega definitivamente.
Fóra convosco, ignorantes, violadores da cultura.
Non tendes maneiras e por enriba aínda con protestas.
O porteiro colleu primeiro a banqueta, porque naturalmente era a máis manexable.
A mesa do comedor e mailo armario arrastrábanse detrás, furiosos pero coma bos compañeiros.
Todo o contrario.
Un mediodía escachamos a rir cando contestou á pregunta do meu home se lle gustaba a comida co seu primeiro "muh".
Paula e facer chistes, isto si que era algo completamente novo para nós.
Nunca lle atopei moito aquel a estes xogos estúpidos.
Por outra banda tiña o convencemento de que acabarían co seu riso máis cedo do que coidaban.
Paula aínda foi ó xardín dos nenos os últimos días.
Había que protexela, parecía tan pequena e tan fráxil, e así tan pechada.
Tampouco conviña illala, claro estaba, pero quizais a forzaba demais no meu afán por integrala na sociedade infantil.
Os veciños arremedábana.
Os rapaces raras veces a ían buscar para xogar con ela e se o facían era para presentala ós nenos de fóra, que viñan de visita, como atracción irrisoria.
¿Onde vives?
¡Muh!
¡Muh!
¡Muh!
¡Muh!
Acabóusenos todo desexo de alegría, aínda que para min era un consolo o que existisen enfermidades ben peores.
O Aser, dezanove anos, fillo dun amigo director dun banco, quedou cego completamente ós catro anos dunha extraña enfermidade.
O seu irmán estaba nun carriño, tullido desde a cadeira para abaixo.
Con isto xa que logo non se podía compara-la nosa Paula.
Ela era víctima dun capricho da natureza e non todo o mundo podía presumir dunha cousa así.
¡Onde hai alguén que diga "muh" e xa máis nada!
Polas tardes agardaba impacientemente, dando patadas cunha perna e coa outra, movendo constantemente a cabeza e mailos brazos, ós compañeiros de xogos, que berraban desde lonxe e a sinalaban co dedo en canto se decataban dela.
Canto máis alto Paula muaba, máis terriblemente berraban os outros.
No tempo seguinte tratei de reter a Paula máis horas na casa, pero a condanada fuxía sempre que podía e ía e corría a unha granxa que estaba preto da nosa casa.
Alí pasaba longas horas no pallete, metendo o fuciño na corte das vacas, vendo o nacemento dun cuxo.
A nai caeu morta poucas horas despois do difícil parto.
O conto da granxeira chocounos dalgunha maneira, teño que recoñecelo, pero Paula non fixo ningún caso ás nosas prohibicións de non volver á granxa máis.
Érame totalmente incomprensible por que Paula lle quería tanto á granxeira, así tanto cariño e devoción.
Non me facía nada en absoluto que as veciñas non me saudasen, se o facían era para me aldraxar.
O riso da rapaza, esaxerado e repentino, rompendo sen aviso previo, constituía indemnización total para min.
Agora tiñámo-la explicación por que nos últimos tempos Paula engordaba cada vez máis, comendo cada vez menos na mesa.
Desde aquel intre colocámoslle na mesa unha fonte con leite ou sopas de trigo e verdura.
Deste xeito, polo menos, deixou en paz á cadela.
Mirábanos arregalando os ollos, grandes, apagados, adiviñando gratitude e comprensión.
Para non chegar tarde o primeiro día de escola o choufer do meu home levounos no Mercedes ó colexio de monxas.
Sor Anxela agardábanos con lixeira impaciencia na porta de entrada, na aula do primeiro curso.
Despois dos consellos de costume que se lle conceden a un neno en tal ocasión, portarse ben, prestar atención, non falar alto, rir xa non digamos, estar quieto no banco, deixei a miña indefensa e delicada Pauliña.
Neste sentido o meu home lanzou nunha reunión de pais un discurso moi acertado, que ó final foi aplaudido pola maioría dos presentes con evidente emoción.
Despois dalgunhas dúbidas e elixindo coidadosamente as palabras, e iso que nós non nos sentiamos magoados tan doadamente, descubríuno-la súa observación de que quizais con Paula algo non vai ben.
Coa man diante da boca cuchichaba cara a min que lle daba a impresión, trabucada ó mellor, pois ninguén está libre de erros, en fin, que lle parece, en fin, que Paula coida que é unha vaca.
Non é de extrañar, desde logo que non, expliqueille cun sorriso, e convideina a probar da nosa caña, feita na casa, por máis que tamén lle podía facer café se o prefería.
Mire que cousa, sor Anxela, aínda onte á noite lle descubrín dous corniños pequerrechos, moi ben feitiños, na cabeza.
Foi a primeira vez que marchou antes de tempo.
Agora cando sacaba o coche do aparcadeiro xa non lle doía nada, era ridículo.
Normalmente isto só pasa cando se vai ó dentista.
O mellor sería ir para a casa e meterse na cama cunha bolsa de auga quente.
Quizais non se alegrará da súa volta á casa antes da hora.
Parvadas, por que non ía facelo.
Ó principio recrimináballe a Manolo que non se preocupase seriamente de buscar un posto de traballo coma xeólogo.
Cando lle tocou a ela o herdo dunha tía morta, casaron dun día para o outro.
Claro, Manolo escribiu á dirección de varios anuncios no periódico, pero por algunha razón escura nunca chegou a atopar unha colocación.
Economicamente non tiñan problemas polo herdo e o seu soldo, e foi entón cando Manolo lle propuxo acepta-lo papel de amo de casa.
O resultado foi unha casa limpa coma unha patena.
¿Por que se extraña disto?
Tanto o home coma a muller debían te-los mesmos dereitos e os mesmos deberes, aínda que ela só se sometía ben á forza os chamados deberes matrimoniais.
¿E se ela ten a idea de volver un día antes á casa?
Non vén, seguro.
Coñezo ben á miña muller.
Antes prefire romper un dedo ca deixa-la tenda unha hora antes.
Que ben arrecendes hoxe, sempre, perfume as mil e unha noites, non si.
Dá a volta co lombo para arriba.
Ana deulle o bico lixeiro de sempre na parte esquerda da boca e pasou ó seu lado ás presas cara ó cuarto.
Manolo, ocorreu unha desgracia, estou preñada, veño agora do médico.
Si, o destino é unha caixa chea de merda.
¿Por que eran sempre os outros os que tiñan a sorte ó seu lado na hora de vende-los cadros?
¿Por que non lle viñera a el, se cadraba, unha idea única, que faría del un pintor importante?
Tería as vendas aseguradas, exposicións, encargas...
Miguel estaba farto, non quería pensar, estaba sen forzas.
Ai Migueliño, parece que veño no momento xusto para salvarte de acorar.
Que cheiro aquí, horrible, apesta.
Abriu correndo dúas fiestras con tanta furia que os últimos debuxos, extendidos pola mesa, empezaron a bailar polo aire coma anacos de papel.
As túas últimas pinturas son francamente malas, querido, son moi feas, ¿por que non te dás conta?, mira este cadro, vense tódolos detalles, que vulgaridade.
Si, pero.
Pero agarda, non interrompas, Márgara aínda non rematou de solta-la súa ciencia.
Imaxínate, no "Miroir d'Art" de xuño escribe Patt., o crítico de arte de fama internacional, que cada artista, sobre todo o artista gráfico, debe te-lo dereito legal de convivir co número de mulleres que lle pete e tamén o permiso legal para a compra e venda de drogas de todo tipo, que lle sirvan de estímulo.
Como razóns indica.
Primeiro.
Agora abonda.
Cala, idiota, marcha xa, se non queres que che vaia ensinar agora mesmo o que é dispor dun número ilimitado de mulleres e sentirse <distinto tipo="outra_lingua">"high"</distinto>.
Asustada, magoada pola reacción insospeitada de Miguel, Márgara escapa voando.
¿Por que non lle mandas ti tamén un artigo coas túas opinións sobre a vida a esa revista enmeigadora?
Petaban outra vez á porta.
Entrou seu amigo Mauricio.
Que che pasa, vello furón.
O amigo bateulle no lombo cando o viu sentado tan pandeado e triste enriba dos debuxos.
Cala, héroe de comedia sentimental, escoita.
Mauricio sabe falar con retranca.
Se che pode dar un consello e o segues, garantízache unha carreira fulminante.
Primeiro, cos cartos que che deixa prestados mercas algunha roupa, canto máis tola poidas.
Despois, a mediodía, cando máis calor vaia, paseas cun abrigo gordo de moita pel polas rúas máis transitadas de París.
Pon un sombreiro estrafalario e leva nunha trela de can un animal que non sexa un can, enténdese.
Presume de personalidade importante: emperador das illas polinesias ou calquera parte alongada.
Pon cara de inaccesible e murmura palabras sen sentido.
Deixa medra-lo pelo e non te afeites por nada do mundo.
Se alguén che pregunta, ti, cun lixeiro sorriso, só lle contestas ¿vostede viu xa algunha vez o sol chorando?
Xa verás como vas enfeitiza-la xente.
Era unha boa idea.
Cando pouco despois Miguel se contemplaba no espello cambiara a súa pinta por completo, non sabía que pensar.
Pero o home é capaz de se adaptar a calquera situación que se plantee.
Miguel actuou, seguiu ó dedo o consello.
Axiña conseguiu con facilidade atrae-la atención, sobre todo das mulleres, contestando as súas preguntas cun aparvallado ¿viu vostede, querida miña, algunha vez o sol chorando?
Día tras día Miguel identificábase máis co seu novo mundo.
Axiña se cotizaron as súas obras en tódalas bolsas importantes de arte do mundo.
Un día volveu aparecer Márgara.
Neste momento apareceu Mauricio, rindo ás gargalladas co espectáculo diante dos ollos.
Decátaste, Miguel, que ben saíu todo.
Non está tan mal tomar ós demais por burros.
¿Non si?
Agora xa lle podes devolver tódolos cartos que che prestou.
Sorbía con gozo o café negro, sen leite, con moito azucre.
Desde un principio valoraba as relacións claras, esperaba que ela o entendese.
Nunca, nin sequera na mocidade lle gustaran as aventuras, das que normalmente nunca se sabía como ían rematar.
Ela entendeu.
Aínda que máis tarde lle ocorreu a ela mesma a idea, sorriu interesada ás súas explicacións, que se chega ó hotel pola outra banda do monte.
Desde alí enriba o panorama era unha gozada.
Ela comprendeu.
Pola auga movíase un remolcador contra corrente fungando dificilmente coma unha carraca.
A carga invisible na barriga sulagábao fondo na auga, perigosamente fondo, a ela parecíalle.
Ti non es amiga de lavar, nin de traballos parecidos.
Enriba, diante do hotel xurdido das ruínas do castelo, móvense figuras borrallentas.
Tesme que crer que o divorcio me deixou frío, non me importou nada.
Incompatibilidade de caracteres.
Nos vinte anos de matrimonio, os últimos quince xa non funcionaban.
Por culpa dos rapaces, aguantei por Catuxa e mais por Paulo, queríalles aforra-las lerias e as trécolas de sempre e esa falsa compaixón.
Sempre quixen o mellor para todos, pódesme crer.
Ela críao.
Era vello demais para ela, pero rico demais para desfacerse del lixeiramente.
A nosa viaxe de bodas farémola no coche ó Sur.
Ela prometeuno.
E iso que xa o lera no periódico con tódolos detalles.
Este asunto apartouno polo momento do posto de director xeral, como se pode comprender.
Sen embargo, a súa xenerosidade económica necesitaba urxentemente un ascenso profesional.
Hai tempo que me falta unha muller coma ti.
Coa man esquerda dálle masaxes nas coxas quentes, coa dereita mantén a taza de café.
Un barco de vapor de varios pisos cheo de turistas achégase case sen ruído ó peirao.
Unha tenda boiante de bebidas e alimentos prové a dous barcos de carga, que navegan xuntos polo medio do río.
A ela agardábaa unha vida sen preocupacións en tódolos aspectos.
Para el non existe a idade.
Sexualmente séntese aínda moi activo e rapidamente excitable, como ela pode comprobar.
Apenas ten paciencia para espera-la noite xunto a ela.
No divorcio a muller serviuse de tódolos truques, desde logo, para comprometelo.
El un borracho, iso non o cre nin a nai que a fixo.
Ela adiviñaba.
Os turistas do barco branco diríxense sen presa sobre o amplio embarcadoiro cara á terra.
Van facer unha visita á pequena vila pintoresca e vitícola, proba-lo obrigatorio viño e agardar cuns "souvenirs" caros e de gusto cativo a chegada do barco que os ha levar de novo á casa.
O policía insistiu en que o conductor estaba peneque.
As miñas explicacións, que coñezo ben a Paulo, tan ben coma un pai coñece ó fillo, non serviron de nada, podería ter aforrado tódolos esforzos.
Pero o máis grave é o carné de conducir.
Paulo estaba sen el.
Vaia.
Eu non dixen nada, sería unha irresponsabilidade pola miña parte, pero ben sabía que llo quitaran o mes pasado.
Atropelou a unha moza e escapou.
Se non o denunciara un transeúnte nunca terían descuberto a cousa.
A xente sempre ten que andar a mete-lo nariz onde non a chaman.
Ben.
Axiña has coñece-los meus fillos, son estupendos, fóra os seus pequenos defectos, quen non os ten.
Agora hai que deixar corre-lo tempo antes de pensar no posto de director xeral.
Por razóns de prestixio e por ben da empresa só os homes máis irreprochables ocupan os cargos máis altos.
Esa irreprochabilidade só é cuestión de tempo, sabes.
Ela sabíao.
Un grupo de piragüistas con camisas brancas esbaraban pola auga batendo suavemente todos co mesmo ritmo.
Polo momento non están as cousas da cor da rosa, como xa mencionei, os pequenos tropezos de Catuxa e Paulo cústanme unha boa morea de cartos, pero axiña ha quedar superado o punto baixo.
Os meus fillos fan a súa propia vida no seu propio piso.
Nese aspecto podes estar tranquila.
Nó-los dous ocuparemos un piso de luxo na cidade durante a semana, a fin de semana a miña casa de campo.
Ela sentía alerxia contra o polen das flores.
Entón pechamos tódalas fiestras e quedamos todo o día no dormitorio.
¿Casas comigo?
Si.
Non casou con ela.
Marchou para o extranxeiro antes de que o condanasen por impago de impostos e alimentos para dous fillos naturais.
Pero, meu fillo, non nos vas agora facer iso, sen o bacharelato xa podes ir sacando da cabeza unha carreira universitaria.
Suspiraba a nai, o pai ameazaba.
A el impórtalle tres pitos a Universidade e maila carreira.
Pero a experiencia tamén vale.
É mellor calar.
Non paga a pena enfouzarse nunha discusión cos pais.
Coa cabeza baixa pasa cego ó primeiro verde indiscreto da primavera nas puntas das árbores, mira cunha mirada baleira os cálices das margaridas, cos seus talos curtos e aínda moi abertos no sol da tarde.
¿E se agora non foses á pasantía?
Unha hora libre na que podería face-lo que lle petase.
Eses sesenta minutos de latín non lle servirían absolutamente para nada.
Son un caso perdido.
Se te concentrases máis.
Se...
A suor xuntábaselle na testa, as pernas levábano mecanicamente cara a adiante.
Dirixía a mirada cara ó reloxio.
Faltaba pouco.
Un noxo subíalle de vagar pola parede das costelas.
¿Por que non tería xa pasado esa hora de pasantía?
Os dedos longos pousados sobre a testa diagnosticaron con satisfacción unhas décimas de temperatura, quizais mesmo febre.
O frío facíaa tantariñar.
Quedara durmida sen abrir antes o botón da calefacción.
O cuarto estaba teso de friúra.
Non abrir.
Non facer caso.
Tomar algo quente, si, antes de que chegase ese rapaz, faríalle ben, iso calmaríaa.
No espello podía ver representada unha cara amarelenta, rodeada por unha morea de pelo indisciplinado.
En principio non tiña nada que opor a unha base sólida, o malo foi que esta base incluía o latín, <distinto tipo="outra_lingua">cum</distinto> con indicativo, <distinto tipo="outra_lingua">cum</distinto> con subxuntivo, arrastrábao ó precipicio.
Respira profundamente o aire fresco, inadvertido da primavera.
Unha hora de pasantía pouco importaba con certeza.
En vez de acompañar a Ana ó café poderiades pasear polo parque, arrimadiños un ó outro, ela arrecendía a xabrón, a recén lavada.
Deixar soa-la campaíña, non abrir.
Unha vez que podía importar.
Non pasaba nada.
Descargou toda a furia no balón que lle apareceu diante dos pes.
Os que xogaban alí tiñan toda a felicidade do mundo, non os obrigaban a face-lo que non querían.
E con todo isto un caso perdido.
Faláballe e era como se falase co can de San Roque, cunha parede na que non penetra nada, da que todo rebota.
Ó principio tiña mala conciencia de aceptar diñeiro para un esforzo sen o máis mínimo éxito, pero tamén é certo que sacrificaba o tempo e as ideas.
Pouco e pouco entraba en calor
¿Onde demos deixei os libros?
Sempre os tes na mesa pequena daquel anco.
Agora non están.
Claro, onte colocaches tódolos libros escolares na última ringleira da estantería.
Botar tódolos libros no lume.
Nunca máis abri-la porta.
Non deixar entrar nunca máis unha cara con grans.
Unha ollada fuxitiva no espello, todo en orde.
A porta do ascensor botou coma un suspiro poderoso, logo pechouse cun ruído ronco.
A campaíña ó lado da porta comezou a lanza-lo seu ton todo estridencia.
Hola.
Como nos vai, conseguimos estudiar máis esta vez...
Sen resposta fuches detrás dela cun andar pesado, dirixícheste polo corredor coñecido cara ó cuarto verde, déixaste caer na mesma cadeira verde de sempre.
Anda, coloca sen ningunha vontade os libros enriba da mesa, si, <distinto tipo="outra_lingua">nisi</distinto>...
Eu en persoa aínda me beneficio doutra falla ben amoladora:
nunca endexamais lle podo negar nada a ninguén.
Diso aproveitouse Paco, o irmán da miña mellor amiga, teño varias, da maneira máis escandalosa.
Primeiro deixando o coiro na sauna, despois a reo fíxome unha oferta tentadora:
en doce meses, a prazos, e por un precio de ocasión, podía adquirir un submarino.
O principio non quedei entusiasmado con esta idea, pois o precio parecíame moi elevado, aínda pagando pouco e pouco.
Con todo, non faltaba máis, Paco desbaratou axiña as miñas dúbidas, fíxome ver claro que cunha sobrecarga insignificante podería merca-lo obxecto en prazos de 24 meses, aínda así unha boa compra, unha bicoca, como o home mesmo se expresaba.
Pensándoo ben teño que admitir que o home se servía dunha fala abondo popular e simple, no cliente espertaba unha confianza inmediata e sen reservas.
Estaba ben vestido, todo en orde, cun corte de pelo orixinal, sen chama-la atención, cunha carteira de funcionario, negra naturalmente.
Supoño que non lle será posible te-lo submarino consigo, pasoume pola cabeza así correndo, teño a intención de lle preguntar por se vén ó caso, pois tamén é certo que me gustaría ve-lo submarino antes de me decidir definitivamente.
De ningún xeito consentiría en mercar algo tan caro sen velo antes.
Nese intre vacilante ilumináronse os ollos de Paco, coa repentina lembranza dalgunha cousa.
Unha fotografía serviría tamén, seguro, non si.
Da súa carteira de funcionario emerxeu unha foto de data recente.
Dentro do meu interior foi espertando unha excitación romántica.
"Schnorchel" e antenas elevábanse tesos, maxestuosamente, no ceo azul da fotografía.
Faltaba por saber se o submarino estaba equipado con radar, se un se decide a mercar un obxecto de tal magnitude, cando menos ten que se-lo tipo máis novo e moderno.
Deus me libre de me pasar pola cabeza a idea de me facer ó mar calquera día co submarino, en caso necesario podería recrutar unha tripulación entre os meus veciños, só farían falla trinta homes, amais de min se entende, pero hai agora dous anos, cando o noso río desbordou tan tolamente, por simple capricho, sen o máis mínimo aviso, así de noite atrevéndose a chegar ata ás nosas casas, que daría eu daquela por un submarino.
O veciño Tino é verdade que podía botar fóra calquera esperanza, a el non lle permitiría entrar na arca.
Iso vénlle de que se comportou coma un porco, vello egoísta, durante as inundacións de hai dous anos.
Primeiro ocupouse do seu coche, era o máis importante, do seu televisor, da súa familia, eu importáballe un pito, nin sequera me preguntou se necesitaba axuda.
Cústame traballo arrinca-los ollos da fotografía.
Ese modelo despampanante ía ser meu dentro de poucos días.
Non se podía crer.
E ademais a precio de ocasión, como o home me aseguraba unha e outra vez, pero todo o mundo ten dereito a que lle toque algo en sorte.
Pola tarde, un funcionario de correos, parecíame algo frustrado, así arrandeado sobre min con preguntas moi extrañas, por exemplo se me tocara o submarino nunha rifa.
Que parvo era.
Levoume a un terreo pertencente a Correos nas aforas da cidade, onde un case non podía dar un paso de tantos buratos cheos de auga, con medo de te afundires para sempre.
Alí, por fin, o tiña diante de min na súa inconfundible magnitude: o meu submarino.
Sentía ganas de berrar de alegría ou choutar polo aire, pero decateime a tempo das miradas dubidosas do home postal e expresei a miña alegría a través dun longo, sostido, sonoro ooooooh.
O que máis me gustaría era leva-lo meu barco comigo, a letra S e un número calquera de dúas cifras que non podía ler ben brillaban seductores, engaioladores cara a min.
¡E a xente!
Quedarían todos pampos, coa boca aberta.
Semellante cousa nunca endexamais viran en toda a súa vida.
Tamén comprendín así de golpe que nin sequera o mellor xantar axudaría unha migalla.
De ningunha maneira podería leva-lo submarino ó lombo.
Un par de homes na parte traseira, no medio e na parte dianteira tampouco axudaría moito.
Non escatimaría as costas mesmo estaba disposto a obsequiar cunhas cantas caixas de cervexa especial.
O outro problema emerxía aínda máis espeso:
onde colocaría eu na casa 54 m. longo x 6,2 m. ancho.
Volvín medir con toda a precisión o obxecto vivo, como quen di.
O cuarto de baño quedaba descartado nin unha palabra máis, polo menos aínda quedaba a sala e no peor dos casos o comedor.
Tiña que poñer toda a miña forza en pensar, desesperadamente, ó funcionario de correos notábaselle presa para fuxir de alí, e se eu quería esa cousa ou non, que maneira máis incivilizada tiña ese home de se expresar, pero eu xa notara que por razóns inexplicables non lle resultaba moi simpático.
Naturalmente que quería esa cousa, despois de todo xa se pagara unha cantidade considerable de entrada e mailo primeiro prazo e mailas costas do torpedo.
Entón foi cando me ocorreu a idea salvadora, podía mandar serra-lo submarino en pezas manexables a un entendido.
Estaba claro que só o quería usar en caso de extrema necesidade e para isto podíanse axuntar de novo tódalas pezas con tal de lle poñe-los números correspondentes a cada peza.
Un submarino serrado en anacos tamén sería algo totalmente novo.
Para min o asunto estaba concluído e comuniqueille a miña decisión ó home postal.
Non puxo máis atrancos.
Deixaba aínda á miña disposición o terreo 24 horas máis.
Calculoume a suma total a pagar por almacenaxe e coidado do material.
Non quixen discutir con el sobre o último apartado, non me parecía o home con categoría abonda para unha verdadeira discusión.
Chegado á casa arranxei todo o necesario para traer ó meu acolledor fogar o meu submarino coma submarino en pezas.
Prometéuseme un traballo do máis rápido e eficaz, non me desilusionaron, teño que admitilo.
Por sempre lembrarei cheo de satisfacción a chegada da miña adquisición: amigos e coñecidos, veciños de preto e de lonxe, tales que vivían a moitos quilómetros de distancia, todos se xuntaron diante da miña casa para participar nun acontecemento tan insólito, único, nunca vivido ata agora.
Un grupo rock debe ofrece-lo mellor do seu repertorio, cinco rapaces que viven a catro casas da miña, para que ninguén bote en falla a nota musical.
A nós, xente de terra adentro, non nos amola o máis mínimo que falten cancións mariñeiras, de mariñeiros, e temas parecidos.
Unha antiga amiga miña aparece na casa e encárgase de preparar pan untado, de servir viño e cervexa.
Para permanecer na verdade, foi unha festa a cachón, bonita, con moitos bravos e brindes, daquela fun verdadeiramente consciente de cantos amigos descoñecidos e mal comprendidos tiña.
Agora ata me levo mesmo ben co meu veciño Tino, mesmo lle prometín reservarlle unha praza na arca en caso de necesidade.
Ó principio notei unha mala conciencia, aínda que todo estaba pagado e en orde, como constaba no contrato.
O seu sonido aberto quítame tódalas dúbidas rapidamente.
O seu bos días Sr. S. C. cun ton case desproporcionado, atreveríame a chamalo de vellos amigos, vaime empuxar a formular unha pregunta comprometedora.
¿De que se trata esta vez?
O home non se deixa repetir dúas veces, debe contar xa cunha pregunta semellante para empezar a larapetear coa súa leria esmagadora.
O único importante hoxe é a protección persoal, para iso hai que empregar tódolos medios de que se dispón, non hai precio elevado para protexe-la propia vida.
Un tanque é hoxe en día o único medio para nos protexermos eficazmente do enemigo.
Vostede pode elixi-lo modelo que máis lle guste a un precio tan baixo coma nunca.
Síntome contento e feliz.
Hai que festexa-lo acontecemento.
Estou para saír da porta, para me dirixir á taberna de aí do lado.
Non sei se volverei topar co argalleiro Paco de novo diante de min, hola S., estupendo que aínda dou con vostede.
Vaime saudar coa súa maneira rutinaria, vaime tratar agora xa sen cerimonias, polo nome, coma vellos coñecidos, case xa coma amigos.
Esquecinme dicir que se chamaba Francisco Xavier, un nome longo de máis, difícil de facer xogo co seu comportamento sinxelo e práctico, naturalmente seus pais aínda non podían saber nada disto cando naceu.
Mire S., con tanta leria non me lembrei doutra cousa que lle quería ensinar, téñolle aquí unha oferta de libros moi especial.
Vostede mesmo pode elixir títulos e autores.
Trátase das mellores edicións de clásicos, algunhas esgotadas, outras primeiras edicións.
Pódolle presentar unhas cantas mostras.
Xa bota man á súa carteira de funcionario para abrila, pero esta vez voume opoñer enerxicamente, con toda a resistencia.
Xa se está pasando, home.
A un coñecido permíteselle todo, pero as miñas ganas de comprar quedaron completamente satisfeitas.
Por outra banda, xa non me queda espacio.
É certo que hai xente, conforme teño oído, que en certas funcións no cuarto de baño collen un libro, e ata se poñen a ler con certo gusto, non sei se literatura moderna ou clásica, por desgracia, pero no meu caso é imposible, refírome á lectura.
Eu, no cuarto de baño, en calquera acción sempre canto.
Na miña casa, ou mellor dito, no que queda dela, non entra ningún libro, estou disposto a non ceder por nada.
Se non esmagaba a sospeita no xermolo, o asunto podería traer consecuencias insospeitadas para moitos.
O catedrático don Emilio Poceiro, coñecido ciruxán da clínica universitaria, perdeu o coñecemento polo duro choque contra o capó dun coche e foi arrastrado aínda varios metros.
Desta circunstancia, e da seguinte interrupción do tráfico que causou, el loxicamente non se enteirou, o que probablemente lamentaba, el, a quen nunca se lle escapaba nada.
Tocoulle ó outro, a min non, que ben.
Terrible, pobre, moito sangue realmente non o perdeu, feridas internas, moito máis perigosas seguramente, o home está acabado.
Nun primeiro intre dubidou de se sentar nela, por medo de que, ó tocala, a cadeira se volvese en nada.
Pero pensando que ó mellor lle tocaría estar de pe moitas horas, sentiu de repente unha canseira de chumbo.
A calor dificultaba a respiración a través de espesos vapores de brétema que enchían a sala misteriosa, detectaba unhas figuras que se arrastraban dun xeito inexplicable e falaban as unhas coas outras sen voz.
¿De que, de quen, del?
Só agora descubriu o de enfrente.
Un tipo forte, vestido de sport, sen idade, cunha fisonomía misteriosamente difuminada, que sorría cara a el dun xeito insignificante.
Non dicía nada, facía carantoñas ó fumar e mostraba un riso sardónico provocador cando levantaba a vista do periódico.
Ó final Poceiro non se dominou por máis tempo e ergueuse para buscar outro sitio.
Non lle foi doado a través da brétema e do fume atopar unha cadeira libre, o que conseguiu gracias ó acolchoado vermello brillante, e por sorte, como el erradamente cría, á beira da porta de entrada.
Decatouse da muller só cando xa se pechara a porta detrás dela.
Dona Xoana López, esposa de Xosé Martís, soou a voz roufeña do vixiaportas, que lle indicou cun movemento de cabeza unha das cadeiras vermellas.
Descanse.
Consideraba a señora López coma a típica esposa e ama de casa, duns cincuenta anos, preocupada por mil pequenezas.
Ó se sentar alisou a saia, cun movemento nervioso, para que non se enrugase nin o pregue dianteiro nin o traseiro, cousa que causaría mala impresión ó se erguer outra vez, aínda que aquí deixaron de ter conta as impresións.
A pesar dos bos consellos a pobre corría desde a mañá deica a noite, sacrificándose pola casa, a familia e a profesión, iso si, cun sorriso da seductora pasta de dentes da marca X.
Quizais aínda non chegaba ós cincuenta, tiña que tratar de entrar en conversa con ela.
Adiantóuselle o tipo deportivo.
Por fin témola aquí, empezaba a preocuparme seriamente por vostede.
Vostede ten máis ca merecida a estancia entre nós.
Soaba a metal e falso.
A recén chegada seguiu calada, tamén ela parecía ter que se adaptar ó novo ambiente.
O home deportivo botouse para atrás na cadeira cun sorriso fraco.
Un traballo redondo efectuouno vostede no caso do seu sogro.
A este nin sequera o acolleu na súa casa, para non sacalo do seu ambiente acostumado, senón que o deixou só co seu destino, despois dun ataque de apoplexía, un home viúvo e tolleito.
Algunhas poucas veces a súa muller Clara conseguiu ir ver ó pai en segredo, a pesar das súas prohibicións.
Sábese que os médicos custan cartos se se lles pide axuda.
E vostede tampouco facía nada sen cobrar.
O pobre non tiña unha cadela, peor para el.
Así había que deixarlle á súa propia natureza que o sandase ou o destruíse.
Ó último rendeuse despois de vinteún meses de sufrimento.
Poceiro pensou con esforzo de que clase de traballo se trataba.
No campo da estación abundaba o traballo, pero aquela muller non callaba naquel ambiente.
Agora notou o absurdo da situación.
Mobles acolchoados de vermello nunha sala de espera da estación e, para dici-la verdade, non se sentía nada da típica atmósfera dunha estación.
Non se oían nin os trens que chegaban nin os que marchaban.
Tiña a inconfundible impresión de que a estación estaba situada no espacio ó revés, de maneira vertical en lugar de horizontal.
Ademais, esa calor insoportable, pouco natural, que o empurraba contra a cadeira.
Cando era mozo adicouse ó boxeo como pasatempo, mesmo chegou a ser campeón xuvenil da cidade.
Logo ocorreu o incidente coa barra de ferro.
Estando lixeiramente bebido pegoulle con ela a un home e guindouno ó chan, un caso evidente de autodefensa.
Sen embargo, a asociación de boxeadores botouno fóra.
Máis tarde el mesmo lle quitou importancia ó asunto, chamándoo unha frivolidade adolescente.
Os moradores do corredor 27 quéixanse de ideas molestas, de arrepentimentos e remordementos de conciencia e doutras parvadas.
O lavado de cerebro da pasada semana saíu mal.
Como un non se preocupe de todo.
Ti apuntas ben e dáslle con isto unha forte pancada na cabeza.
Deulle un rodo xeitoso de tamaño medio cun mango, todo de ferro.
Isto guiaralles polo momento os pensamentos cara a un vieiro máis agradable.
Non escatimamos esforzos para satisface-los nosos moradores nos máis mínimos detalles.
O home deportivo colleulle o brazo con confianza.
Ademais, vasme conta-lo que falan entre eles, o que din de min, xa me entendes, alá enriba isto foi a túa especialidade.
O Poceiro, espantado, tapou a cara coas mans.
Despois de conseguir que a xente confesase, dáballes sempre un último golpe con satisfacción, coma de propina.
Respiraba irregularmente e con dificultade.
Os médicos seguen a traballar nel.
Depende da súa constitución se volve á vida.
Unha idade difícil.
Aínda ten un corpo atlético.
Por que non é capaz de deixar de beber, o corazón e mailo fígado preocúpanme.
O ruidoso batacazo ó pecha-la porta fixo tremelicar ó Poceiro.
Poceiro esquecera que aquí ninguén coñece ós outros.
Recordos e coñecementos quedan limitados á propia existencia, se non se evaporaron xa na chegada.
Por sorte el aínda non pertencía á súa clase.
Nun principio non facía caso dos homes, se ben era moi sabedora do efecto que causaba no sexo masculino.
El utilizara moitos truques ata conseguir pasa-la primeira noite con ela.
Desde aquel intre foise achegando irremediablemente ó precipicio e foi utilizada sen pudor.
Despois de rematar un proxecto de investigación na Universidade, deixouse convencer para acepta-lo posto lucrativo nunha empresa multinacional, sen coñece-los verdadeiros motivos.
Unha vez introducida no círculo diabólico non había xa fuxida.
Cando non abondaba coa mente tíñase que sacrifica-lo corpo, que na súa entrega descubriu tódolos segredos.
Chegaba cunha lixeira presión nos músculos da fala e empezaba a correr incesantemente o río das palabras, antes tan ben dosificadas.
Esta calor abafante e insoportable, parece que aquí aínda non chegou o intento dunha instalación de aire acondicionado.
Tratou de despegar do corpo o vestido todo suado con dúas unllas pintadas de vermello escuro.
Non se reprima, quite o que lle moleste, ¿non era iso a súa especialidade alá enriba?
Aquí tampouco lle ha faltar público.
Todo un acerto como os xefes importantes soltaban ás súas preocupacións e plans futuros xogando na cama a cousas perversas, ás que vostede se prestaba, para que vostede logo a todo correr lle trasladase ó Poceiro tódalas averiguacións.
Todo un éxito, vaia, pero ese corpo é irresistible e disposto para todo.
E o home deportivo cóllelle con ganas os peitos espidos, o que lle fai lanzar un berro pequeno.
Teño que admitir que me custou algúns esforzos atopar un camiño para chamala ó noso lado.
Estou convencido de que coas súas cualidades vostede mellorará notablemente o noso ambiente de traballo.
Nos últimos tempos recibimos unha foula de recén chegados masculinos, que non saben leva-lo seu destino e non se adaptan en absoluto á convivencia.
Vostede dispón de tódolos grupos de idade, seguro que xa estaba aburrida de tanto vello cáncamo sempre.
O home deportivo bateu as palmas.
Por enriba da porta, no fondo, iluminouse unha pantalla de televisión.
Víase unha muller nova e bonita que, no medio dunha ilustre sociedade, era agasallada polos seus méritos científicos, despois de ter recibido xa a distinción de ser nomeada doctor honoris causa por unha Universidade extranxeira.
Ollando con precisión, a muller nova resultaba ser Sabela Paredes.
Agarrouna brutalmente.
Poceiro, ¿por que non dá unha volta por aí?
Sorprenderase da variedade das nosas salas, quizais ó final ata vai preferir quedar definitivamente connosco.
En mesas longas, moi apretados, a penas distinguibles na luz do crepúsculo, acurruchábanse uns individuos incoloros.
Todo estaba submerso nun aire de brétema e nebulosidade.
Caras coma máscaras chantaban a ollada sen expresión nun vacío indefinido.
Un vacío profundo e angustioso rempuxaba as figuras para abaixo, facíaas insignificantes e inchadas, premíaas en si mesmas.
Cheiraba a excrementos e balor.
A man apaxaba noutra porta nova.
Cegado pola inesperada claridade, pechou os ollos, que lle doían.
Diante del extendíase un deserto, sen fronteiras, de area, sobre o que ardía un sol sen compaixón.
Poceiro observaba ós colegas como lle colocaban con rapidez a careta de osíxeno.
De seguida se sentiu máis relaxado e a gusto.
Benestar debaixo da careta.
Fóra de aquí.
Polo menos volta á cadeira vermella.
Tódalas portas se parecían.
E por todas partes esa calor.
Só agora descubría con espanto que tódolos cuartos eran redondos e carecían de teitos, confundíanse co aire.
Se escapase por arriba...
Chámanse todos Poceiro, explicou o tipo deportivo algo aburrido, parte deles están chispos.
Por moito que se esforzaba non lembraba o Poceiro se bebera ou non.
Pero como non ía ter notado o coche en caso negativo.
O soldado co gorro enrugado na man púxolle a cambadela, arrotando, ó señor director do banco, de maneira que este caeu ó chan xurando.
O chuleta rempuxaba diante del unha puta toda desarranxada, que se negaba sen éxito a entrar no local.
Ela pegáralle o herpes sexual e el contaxiárallo á súa propia muller.
Baixo unha chuvia de xuramentos ordinarios estarricou nunha das cadeiras, sen folgo.
O home deportivo fíxolle un sinal ó paciente vixiaportas.
Este rempuxou as figuras suarentas, que estaban cansas de berrar, por unha amplia porta de dúas follas e deulle a volta á chave, como era o seu deber.
Na porta da entrada estaba inesperadamente e coa cabeza ben encarnada o catedrático Carlos Moar, xefe da sección cirúrxica, o seu superior polo que di ós anos de servicio, polo demais o seu mellor amigo, o seu segundo eu, por expresalo dalgunha maneira.
Sempre cando xurdían problemas, e xurdiron moitos estando as cousas como estaban, se protexeran un ó outro.
Ademais, adicábanse ós mesmos intereses con tal de sacar cartos.
A suor corríalle a Moar pola testa e pola cara sen rumo, buscaba desesperadamente palabras e explicacións.
Non me vai contar que nega a existencia do inferno, un home ilustrado e perverso coma vostede, un xenio, como vostedes chaman alá enriba.
Non o negue, coñézoo perfectamente, foi a razón de traelo para abaixo, aquí necesitámolo máis ca alá enriba.
Especialistas tan malvados e brutais coma vostede hai poucos.
Moar desmoronouse por completo.
Home, de vostede agardaba máis enteireza.
Os seus impostos sen pagar, o magnífico mercado de cadros falsificados de famosos pintores holandeses que vostede organizou puxéronme máis dunha vez branco de envexa.
Admito que o admiraba especialmente pola súa frialdade.
Sempre quedará coma un feito único e extraordinario como vostede lle amputaba, por exemplo, ós seus pacientes os membros equivocados e aínda o defendía despois con toda a credibilidade.
E non mencionémo-lo abuso de poder para consegui-los máis diversos privilexios.
Pola súa preferencia por homes novos e rapazas virxes cuchichaban ás agachadas, pero gracias á súa posición ninguén se atrevía a denuncialo.
Todo o contrario, a xente arrebolábaselle ó pescozo, para dicilo elegantemente.
Non botou á muller fóra da casa, só lle fixo a vida tan imposible que ela mesma decidiu marchar, e por enriba cargala coa culpa e aforra-la paga dos alimentos.
Ó premer un botón apareceron na porta unha serie de homes e mulleres espidos, todos mutilados e cunhas carantoñas repelentes.
Cun aceno, as figuras romperon en queixas e berros lascivos que, pola súa estridencia crecente, se fixeron en segundos insoportables.
Moar escorreu inconsciente fóra da cadeira.
Poceiro sabía só unha cousa.
Tiña que vivir, aproveita-la posibilidade dunha nova vida distinta, lonxe de aquí, lonxe.
O tipo deportivo lanzouse enriba del coma un lóstrego.
A cadeira rompeu por abaixo.
Primeiro vin a cara do Moar enriba de min, moi preto.
Non voaban de balde.
Clara apretoume a man con moito tento.
Das outras cousas non me queixo.
Polo que di á limpeza e comida, o hotel está en orde, ningún luxo, boa clase media, dúas ou tres estrelas, non me lembro ben, dous ou tres pratos de xantar e cea.
Moitos dos hóspedes do hotel xa os coñecemos, porque, contentos coma nós, excluído o almorzo, eran clientes estivais da casa desde había anos.
A pesar de todo debía ser razonable.
O que pasou é irreversible, xa non se pode cambiar, e non foi só culpa miña.
Quizais a volta ó mesmo sitio sería o único remedio para emborca-los pensamentos que me autoculpaban.
Ademais, onde poderiamos atopar agora e rapidamente na temporada alta un cuarto nun hotel.
Por non falarmos da magnífica praia de area fina de P.
A min non me acougaba deixar corre-la mirada aburrida, coma supostamente a outros.
A min aprétame o medo a gorxa cada vez que penso na auga achegándose máis e máis tentadora, de vagariño, cada vez máis cerca, subindo, sempre subindo, cada vez máis alta, ata devorarme xunto á ridícula taza de café marca Sargadelos, gargarexando ironicamente.
E eu non podo aparta-los ollos, que a auga inmobiliza brincando coma se se tratase dun imán.
Reloucando por atopar unha ocupación á parte de toma-lo café e manter unha conversa baldeira, lanzámonos entón o rapaz e mais eu a corre-los poucos metros cara ó barco.
Remangámo-los pantalóns coma sinal de comezo dun traballo pesado, o que realmente ía se-la nosa empresa, como axiña descubrimos.
Suamos no intento de lle da-la volta ó noso barco e notamos laconicamente que non levaba ningún número nin marca de ningún tipo.
Só despois de volver á casa decateime de que non falaramos do noso achado con ninguén.
Ata chegamos a tal extremo de contar na veciñanza que dentro de pouco pensabamos comprar un barco usado, porque á nosa rapaza entráballe o antollo de probar a colle-los remos na man.
Na posta na auga do barco non participamos, pois as vacacións acabaron e marchamos.
Pouco e pouco atravesámo-la montaña de periódicos que se formara durante a nosa ausencia de catro semanas.
De súpeto descubrín a noticia periodística.
Dous rapaces de catorce e quince anos, respectivamente, que o día vintecinco de xullo pola tarde emprenderan unha viaxe nun barco de cor verde escura desapareceron sen deixar rastro.
Quen poida dar algunha noticia dos rapaces ou do barco que chame a este número de teléfono......
Só faltaba unha semana para o comezo das vacacións e eu estaba segura de non volver a P., nunca máis quería volver ve-lo mar.
Foi un voo de moita excitación, halle dicir, o secuestro dun avión non che é cousa de riso, ataca os nervios, ti seguro que non o aguantarías.
El vese acendendo un Chesterfield e alongando as palabras, saboreándoas.
Á esquerda e á dereita, á nosa beira, un sol sen manchas queima calquera farrapo de nube, por moi atrevido que se lle achegue.
Ó fondo, debaixo de nós, amoréanse, péchanse, formando unha manta de algodón opaca.
No momento de rachar, os ollos buscan formas coñecidas nunha paisaxe de xoguete.
Non se apoia en ningunha parte, simplemente está alí, cos seus longos e finos dedos sen anel agarrados a unha pistola.
Máis nada ca un feixe de medo, pensa el.
Non se apoia en ningunha parte, está alí de pe, decidido, agárrase á pistola coma único apoio e, sen querer, chisca os ollos diante da resplandecente luz do sol.
Á súa tarefa:
observar, mante-la xente en xaque e ó mesmo tempo pedir solidariedade.
Sentíame bastante mal, cona, oise el mesmo dicir, e estírase con estas palabras axeitadamente na ancha cama de matrimonio.
Fabricación especial, por culpa do ancho.
A súa man gorda corre ansiosa polos peitos gordos da muller.
E non creas, non tiñan pinta de criminais, á parte da pistola e das puchas de pel cos buratiños, claro, pero a iso xa estamos afeitos pola tele, películas americanas ou películas de divertimento, un á fin e ó cabo está informado.
A verdade é que ó principio falaron pouco.
Tamén é certo que a situación non se prestaba para moita conversa connosco.
A pistola xustamente diante da miña cabeza, isto era o peor.
De sotaque está de mal humor.
O sol apúntalle de cheo na cara.
Faino suar.
Baixa a persiana pequerrecha sobre o bufardo.
Debía terse sentado na outra banda.
Agarra rexamente a pistola, non se debe un mostrar vacilante diante de tantas caras cheas de pánico.
Acordaron de lle non facer dano a ninguén.
Nese momento alguén detrás salta do seu sitio, unha voz de home quere sabe-lo que significa todo isto.
A sentarse, a calar ou tiro.
Case se lle engarabita a voz.
Si, iso é, contareillo desa maneira para que preste dunha vez máis atención.
Sente esperta-la súa curiosidade, desexosa de sensacionalismo.
Noteille un lixeiro tremor das mans, os nervios, ó mellor acaba por perde-la compostura.
O tipo baixa a pistola e maila cabeza cara a el.
Ten ollos gris-azuis, treman intranquilos.
¡Chis!
¡Silencio!
Non soa coma ameaza, máis ben coma un rogo de non causar complicacións.
Por iso se atreve outra vez.
Non se explicaba ben por que pensaba neste intre nos suicidas.
Axiña o verá.
¡Silencio!
Agora non se deixar intimidar.
Busca ás presas novas preguntas inocentes.
¿Casado?
¿Nenos?
¿Motivo do secuestro?
Liberación dos presos políticos na Arxentina.
Manteñan a calma, aquí non lle vai pasar nada a ninguén.
Algúns esfregan os ollos cos escegantes raios do sol ou sonan en segredo os mocos.
Excitado, move e xoga cos dedos gordos, foxe atormentado para o seu mundo coñecido: o seu piso confortable, o dormitorio luxurioso coa cama matrimonial estilo francés, de fabricación especial, entre as sabas caras a muller insaciable, espida, ardente.
Caracas, San Juan, A Habana, Santo Domingo, enche-los depósitos, ¿cando volveremos ter terra firme debaixo dos pes? pensa el azoutado agora por unha dor de cabeza.
Enche-los depósitos, logo o ultimato.
As esixencias deben ser cumpridas sen demora e garantizada a súa libre retirada, en caso contrario voará polos aires, e non é chiste, o aparato coa totalidade dos pasaxeiros.
Fóra é noite pecha.
Dentro do avión funciona a luz con pouca potencia, os ollos afanse.
O que non se quere afacer é o corpo ás continuas vibracións dos motores e ós fuchancos no aire.
Estanse acabando os alimentos.
Dirixímonos a Lisboa.
O combustible escasea.
O Atlántico, presentindo a mañá, rompe ebrio, polo medio, o seu leito de vagas.
Con moita calma acende un Chesterfield, deixa esbara-la man dereita enerxicamente polas súas coxas olorosas e húmidas.
Faltaba pouco para tela a punto.
Nunca tiña que se esforzar moito con ela, menos despois dunha ausencia de tres semanas.
Consegue coloca-lo cigarro no cinceiro da mesa de noite.
Senón non estaría eu aquí, supoño.
Ve crece-la costa embaixo.
Acercámonos a Lisboa.
É extraño que as palabras do piloto non produzan ningunha sensación especial nos pasaxeiros.
Os tres homes sacan as caretas e parécense agora a ti e a min.
Queren pedir asilo político.
E non obstante, se o penso ben, eran verdadeiros criminais.
Coméntallo seriamente á muller, tragando a morea de cuspe que xuntara nun curruncho da boca.
Irimia vestía no primeiro día de colexio o mesmo traxe con pitocos vermellos e un mandil, coma min, súa nai falaba animadamente coa miña, decidín que nos fixesemos amigas.
Máis adiante busquei outra.
Eva vivía na veciñanza e xa de nena daba a impresión dunha vella, o que me servía de avantaxe para lucirme eu.
Nós completabámonos magnificamente, só rompemos despois pola amizade cun rapaz.
Respiro o cheiro das rúas, das casas, dos coches.
Atorméntanme outra vez as dúbidas, se fago ben en amolar a miña nai cos meus problemas.
Razón tena, pero moitas veces éntranme estas ganas insensatas de provocala, de probar se ela unha vez é capaz dunha alegría espontánea, sen límites.
Interesante, que significaba esta palabra gastada, e o seu sentirse orgullosa expresábase nas súas chamadas telefónicas a tódolos coñecidos, para extenderse sen previo aviso a falar do seu intelixente xenro.
Certamente que ten razón, polo menos ó meu entender, pero non se pode impoñer esta razón a outras persoas arbitrariamente.
Iso non o comprende, cala a boca ofendida se trato de llo explicar.
Pola guerra perderamos todo, tivemos que empezar de novo.
Creme, non nos regalaron nada.
Teu pai loitou polo seu posto na fábrica, da que fora cofundador ó principio.
Ninguén contaba coa súa volta de Rusia.
Eu aluguei durante anos habitacións a estudiantes para paga-las débedas da casa.
Cando o esperaba unha vellez sen preocupacións, teu pai morreu, desgraciadamente.
E agora vou mirar sen mover un dedo como o estado, cunhas leis raposeiras sobre impostos, me rouba todo.
Eses socialistas farían mellor en preocuparse de subi-las pensións.
Quero falar, é a razón da miña estadía aquí, pero as palabras atráncanseme na gorxa.
Noutros tempos soltaba ainda na porta da entrada as miñas penas e alegrías, cando volvía do colexio ou da Universidade para a casa.
Pero nos últimos anos experimentei unha crecente separación, unha distancia que non sei explicar, e menos manifestar con palabras.
Non son as historias nin os términos de sempre, mil veces escoitados.
Sería fácil demais.
A miña relación coas cousas e mailas persoas cambiou profundamente.
Nos últimos tempos dubido de todo e de todos.
Non é miña nai a única que atribúe a miña depresión ó neno que non temos, tamén Xosé falou diso o outro día.
E eles non comprenden que o meu sufrimento é doutra clase.
Carece de sentido convencerme de antemán que o coidado maternal non chega a capas tan profundas.
Simplemente espero un milagre comprensivo, do que me desengano por completo despois do primeiro bico falso de saúdo.
Nin sequera está tan errada.
Ademais, na veciñanza deses proletarios culturais ten máis prestixio unha filla catedrática ca unha filla escritora, creadora dunhas obras que non se venden e ninguén coñece.
Por desgracia non, pois entón todos me coñecerían.
Por moito que intento non lle podo explicar que o escribir representa para min o único experimento serio de me comunicar co próximo, de provocar nel a reflexión e a discusión.
Sen embargo, non contara coa miña fraqueza, que, despois dunha serie de críticas negativas e destructivas, ameazou con rempuxarme a un abismo psíquico.
Tódolos meus plans de alto voo fracasaron tristemente e non lle atopo saída ó fastío interior.
Xosé proponme unha viaxe, para me desviar cara a outros pensamentos.
Rechazo ir soa de viaxe.
El, coma case sempre, é insustituíble no seu traballo.
Con todo, o ambiente familiar sérveme de acougo.
Atopo a miña habitación sen ningún cambio.
Figúrome un neto seu que rompese esta dictadura da harmonía con mans e pes rápidos, tirando aquí un floreiro Sargadelos auténtico, collendo alí un mantel bordado a punto de cruz polas propias mans da bisavoa, ou brincando cos pes no sofá de veludo.
Probablemente acompañado todo con rechouchíos de alegría, mentres miña nai quedaba sen fala cando se atopaba con este rebumbio.
Ela dálle unha importancia desmesurada ós detalles pequenos e sen valor, eleva a súa opinión ó absoluto, influída polas preguntas indiscretas da súa veciña solteirona ou calquera das súas moitas coñecidas, ás que chama xeralmente amigas e, lamentablemente, cosidéraas así, ou da irmá, ou do irmán.
Só meu tío se atreve a estar do meu lado, cando miña nai, fóra de si e baixo a promesa de quedar en segredo, lle comunica o seu descubrimento de que eu, aínda sen casar daquela, pasaba as fins de semana co Xosé e non cunha amiga.
Coñecendo o meu temperamento desenfreado, como ela o chama, imaxina os nosos encontros o máis inmoral e vicioso posible.
Probablemente miña nai nin sequera disfrutou diso no matrimonio, nin ela nin todas esas outras amigas tan virtuosas.
Pero pouco pode salvar para min o tío, que por culpa da súa propia vida perversa serve á familia de riso picante ou, no fondo, de envexa.
Todo ó contrario, que non o debo copiar de ningunha maneira.
As súas catro mulleres foron todo un record, de todas divorciado, ningunha morreu, como me insistiron cun recoñecemento cobizoso, sempre cando se presentaba a ocasión.
Unha singular importancia alcanzábaa naturalmente ese desgaste de mulleres nunha época na que normalmente unha única esposa tiña que durar toda unha vida, se non morría antes de tempo.
Intento alegrarme sen poder dixerir ben o merecido e o home adecuado.
Habería que pór a Eva en garda do home adecuado que ten merecido, pero probablemente eu sería xusto a persoa de quen riría na cara.
¿Que fixen eu coa miña razón e intelixencia?
Arreboleinas pola fiestra coa primeira dificultade.
Cando era tarde demais intentei de balde agarrarme a elas para non me afundir nun mar de egoísmo e brutalidade.
Que o descubra ela, a Eva do lado cos seus 35 anos, cando sexa tarde demais.
Cando os nervios se puxeron en folga deixei o ensino dun día para o outro e concentreime en escribir, a miña verdadeira vocación, como me convencín a min mesma.
Calo.
Sigo calada, escoito as lamentacións sobre as miñas raras visitas, o tempo inestable, os precios altos, os impostos, o tema inesgotable das enfermidades.
Miña nai nunca entendería que sinto unha profunda desesperación respecto ós meus semellantes, que paso momentos nos que desprecio mesmo a vida.
Sen me preguntar, sérveme o resto do café da cafeteira tan familiar.
Ela non tira nada, nin permite que se estrague.
A guerra aínda lle xoga un papel escuro na cabeza.
Non son capaz de traga-lo café, espero un momento apropiado en que ela marcha do cuarto para ir busca-las fotos obrigatorias, entón abono unha planta co contido da taza.
A través das fotos infórmome dos últimos acontecementos na familia, ocupando máis tempo os comentarios de miña nai cós acontecementos mesmos.
As viaxes dun cuñado a Italia sonlle desde sempre coma unha espiña nun ollo, os estudios de medicina dun sobriño, que nunca a cumprimenta puntualmente o día que fai anos, dúranlle demais, o que ela explica pola ineptitude do rapaz.
Ademais, de onde ía sacar el o talento, se xa os pais foran uns fracasados na escola.
Deste xeito van chuviscando as novas enriba de min, mentres que gotas gordas de chuvia esbaran pola fiestra limpada onte.
Desde logo que non.
Pero agatuñar ás árbores non era de boa educación para unha nena.
E sempre esas amizades cos rapaces, como se non houbese rapazas na vecindade.
Claro que as había, sumamente aburridas, e os xogos cos rapaces eran, sen dúbida, máis excitantes.
Falabamos e moviámonos sempre nun diálogo de xordos.
E, sen embargo, síntome máis relaxada e acougada ó seu lado, canto máis respiro este ambiente coñecido de 26 anos.
Esta é probablemente a miña única axuda.
Síntoo moito, pero hoxe Xosé volve cedo para a casa e non o quero deixar só.
Non sei por que o digo.
Acompáñame os poucos banzos para abaixo á porta, a parada do autobús está ó outro lado, chove que arroia.
Abrázame protexéndome, sóbeme o colo do abrigo mentres abro o paraguas.
Non fago esforzo para rete-las bágoas, mestúranse coa chuvia.
Apreto fortemente miña nai contra min.
Ela agarímame, tremando, o pelo.
Síntome miserable e ó mesmo tempo fortificada.
Quérolle dicir que o sinto todo, que é a única persoa que teño, pero son incapaz de solta-las palabras.
Naquela ocasión faltaba, hai que dicilo todo, calquera base útil e só os días seguintes e os queridos próximos me aclararon os meus dereitos.
A foto do pasaporte non se me parecía en absoluto.
E non só a min, non se parecía a ninguén.
Por algún defecto fotográfico volvera mergullar co tempo na súa borrenta escuridade, fixérase irrecoñecible.
Non valían explicacións nin discusións, para as que ademais me faltaban as palabras axeitadas na lingua do país.
Os datos correspondían a min, pero a foto nin sequera con moi boa vontade.
Hai que ser parvallocas.
Tamén caducara o carné, como puiden comprobar na mesa do escritorio.
Con tres fotos non moi xeitosas de autómato e os formularios necesarios púxenme na ringleira agardando vez, cubrindo de pe os papeis coa man tremante.
Alí xurdiron as miñas primeiras dúbidas.
O meu sitio tan atrás impedíame a vista dos sitios dianteiros, o que me inducía a pensar en moita xente diante de min.
Pero a min interesábame unicamente a xente de diante, que dunha maneira extraña, calados, humildes, só ás veces saloucando lixeiramente, agardaban o seu destino.
Tratei de solta-la miña indignación nos que estaban preto de min, gañalos coma cómplices da miña propia impaciencia.
Aqueles que non se afastaron de seguida, sen querer entender, murmuraron coa mirada medosa que calase, se quería aforrar problemas.
Sobre todo á vista e ó oído da vidreira convén non chama-la atención, canto menos barullo un arma, máis seguro pode sentirse de arranxa-los papeis.
Eu non o comprendía.
Tiña o dereito de protestar e o dereito de ter un pasaporte, sobre todo o dereito de que me tratasen dignamente, coma un ser humano.
Nun principio púxenlle a culpa á altura do meu corpo, que dominaba todo arredor.
Logo pensei que o motivo era o meu pelo rubio.
Pero noutra muller non debía producir isto máis dunha mirada.
Aínda que nunca se pode estar seguro e nin sequera os funcionarios do concello son ás veces alleos ós caprichos da natureza.
Nada me sorprendía xa, así tampouco a hora avanzada na que adoito ter na casa a comida enriba da mesa.
Como estabamos ó principio das vacacións e esta visita á oficina do concello era a miña primeira acción despois da volta, non mercara aínda nada para comer.
Para que existían os restaurantes.
Probablemente foi ese meu comportamento desaxeitado, carente de disculpas, a interrupción ben chegada, o que motivou que a señora pechase a corre-la ventá, decorándoa co carteliño de "pechado".
Isto ocorreu con tanta presa que por uns segundos quedei sen reaccionar.
Antes esa señora non se movía nin a metade de rápido.
Despois tatexei exaltada, indignada, algo dunha viaxe urxente, necesito hoxe o pasaporte, o que me aportou máis nada ca un xesto de desprecio e un volva-vostede-mañá, mañá pola mañá todos vostedes non teñen que poñerse na ringleira.
Isto ía dirixido ó importante número de persoas detrás de min.
A señora afectada desaparecera xa detrás dunha porta e os meus hipotéticos compañeiros de sufrimento retiráronse resignados, rosmando polo baixo.
Ninguén sentía solidariedade comigo, polo menos ninguén se expresaba nese sentido.
Deixáronme soa.
Eu retruquei que este asunto só era unha cuestión da importancia dunha persoa.
Dito doutro modo, eu non posuía o prestixio necesario para escapar de tan semellante trato, porque nin mesmo o meu home podía convencerme de que tódolos cidadáns son iguais ante a lei, neste caso ante a señora da vidreira.
Sinto que as fotos non vallan, porque non se ve claramente a orella esquerda.
Tiña razón, pero como ía saber eu isto e ademais onde ía deixa-lo pelo.
Detrás de min asubiaron perceptiblemente, eu desconcerto todo o aparato organizado.
Co único consolo de poder volver ignora-la concentración a próxima vez, busquei o autómato de máis preto.
Para non perder un tempo precioso collín un taxi, saquei as fotos e volvín noutro taxi.
Agora xa me coñecía o funcionario vixiante, que esmagou no xermolo dúas ou tres manifestacións fracas de protesta por parte dalgúns que agardaban e que aínda non me coñecían.
Segura xa do meu pasaporte, acerqueille á señora da ventá as fotos correctas.
Sen adicarlles a elas ou a min unha soa mirada, dáballe volta ás páxinas do pasaporte moi interesada, como se quixese aprende-lo texto de memoria.
Nun ton que non deixou dúbida ningunha na súa manifestación, comunicoume de súpeto, mirándome de cheo á cara, que non tiña dereito a un pasaporte novo mentres o vello aínda era válido.
Quería botar pestes, protestar, berrar, pero tódalas miñas emocións sentimentais quedaron atrapadas dentro.
O meu home tentou despois de balde quitarme a idea da cabeza.
¿Como podía probar que eu perdera o pasaporte?
Simplemente, co feito de que non o posúo.
Perdino onte na compra, se isto lle serve de axuda.
Examinoume insolente e incrédula, non me cría en absoluto, cousa que eu non lle podía censurar.
Naturalmente que firmo a denuncia de perda.
Parecíame detectar na súa voz unha entoación irónica e victoriosa.
Dábame coraxe poñerme á vista do meu home.
Ocorreume que un parente alongado traballaba no concello, non na oficina de pasaportes, pero quizais el me conseguiría algo.
Por que non me ocorrera a idea antes, seguro que tería aforrado toda esta zarapallada.
Cando despois dunha longa busca falei coa filla por teléfono, contestou ás miñas amables palabras, apoiadas no parentesco, cun lacónico os pais están de vacacións, si, por todo o mes, non se acordaba de min.
Como ía poder.
Tiña tres ou catro anos cando a vimos por última vez.
A min todo me daba o mesmo, polo momento non tiña esperanza de conseguir un pasaporte novo.
Á mañá seguinte non podía crer canto vían os meus ollos.
A primeira sorpresa no ambiente xa familiar ofreceuma unha ringleira incriblemente encollida, que nin sequera merecía este nome.
Por moito que mirei arredor non había rastro da señora detrás da vidreira.
En lugar dela un funcionario máis novo, que sorría lixeiramente
O meu home non conseguiu disimular de todo o seu riso zombeiro.
Seguro que á miña amiga lle afectou o meu problema de tal maneira que se puxo enferma.
Os formularios e as fotos, si, todo ben.
Todo vai alpelo, por que te queixaches tanto os últimos días.
Quen sabe o que lle contaches a aquela señora.
Por certo onde está esa túa señora.
¿E a súa colega?
A colega está no cuarto do lado.
Firme aquí.
Podíalle facer outra pregunta.
Hai quince días que me caducou o carné, onde teño que renovalo.
Todos cantos habedes recibi-la carta sodes amigos _ou outra cousa nalgún caso_ de vello, mais non todos sabedes de min canto eu penso que cómpre saber para entender certas cousas, por iso vou comeza-la historia dende o primeiro.
Os que xa a coñezan terán que me desculpar.
Así medrei.
E todo aquilo foi a miña vida.
Xa de neno souben dos menceres na fraga húmida, guiado polo bafo lixeiro dos cans, acariñando a escopeta do doce pequeno e escoitando alasar ó meu pai que, de cando en vez, falaba para me dar a min consellos en voz baixa ou asubiaba ordes tallantes á Pinta e mais ó Sultán.
Vivín chorosos solpores de inverno, aterecido de frío no cimo espido do monte, imaxinando ouveos e oíndo xordas pegadas na xesteira.
Fun medrando e coñecín ó coello e mais ó furón, ó bravo xabarín, ó raposo agudo, á pintada perdiz e tamén á lontra;
sabía de tobos e niños, de herbas e follas secas, do lume agudo que dá ilusión e fogaxe nos rostros calados que ollan as lapas bulideiras...
Todas estas cousas e tamén as luídas polainas de coiro marelo que ningún outro rapaz tiña, o saúdo humilde, pucha na man, dos paisanos e maila doada, quizais respectuosa, compracencia de moitas das mozas ás que me chegaba, marcáronme para sempre.
Eu estaba en Compostela o día en que meu pai morreu e andei unha semana borracho.
Ti, Manolo, ben o sabes e nunca poderei pagar canto por min fixeches.
E esta miña vocación polo bravo e soidoso, polo aínda elemental e mesmo violento, tivo, Rosa, así o penso eu moita culpa, anque nunca o falaramos, de que o noso matrimonio non puidese seguir adiante.
Conviña dicir isto que levo dito para que se entenda que sei onde me encontro, que teño os pés ben chantados, que non estou tolo nin vexo visións.
Ti, que ben me coñeces, sabes que nin sequera gozo dunha imaxinación particularmente viva polo que podo asegurar que canto agora vou contar sucedeu así realmente.
Non pretendo que todos vós me deades creto.
Sei que non será doado, pero, quen o sabe, pode que o máis escéptico de hoxe teña que vivir, mañá, algo semellante.
Agora falarei de Fina porque ela é o centro de todo isto.
Eu coñezo ós seus pais dende sempre porque os dous son desta parroquia e ela, a nai, é, máis ou menos, dun tempo comigo.
Casaran bastante novos e Fina é a única filla que tiveron.
Cando eu volvín, xa de médico, para quedar eiquí, ela debeu ser unha das primeiras persoas ás que atendín.
Tería cinco ou seis anos e uns bos orellóns a primeira vez que a vin.
Era unha cativiña miúda e loira, cuns enormes ollos claros que parecían ver soamente o que estaba lonxe.
Falaba moi pouco e, segundo me dixeran os seus, sempre xogaba soa.
A nena vira algo en min que a movera a simpatizar comigo máis do que nela era normal e, ás veces, aparecía, silandeira, pola casa, pasaba pola cociña para que Remedios soubese dela, e íase sentar na sala de baixo folleando as revistas que eu sempre tiña alí.
Non falaba, aceptaba cun pequeno sorriso as lambetadas que miña nai lle daba e, cando lle parecía ben, chegábase a min para me dar un bico antes de marchar á súa casa.
Fixeramos, non sei por que razón, unha boa amizade sen case palabras.
Non quixen preguntar nada e dixen que si coa cabeza, co aceno falso de quen sabe xa tódalas razóns que se lle poidan dar.
Ela sorriu.
A transformación radiante do seu rostro fíxome ollala de maneira distinta, esquecendo aquela imaxe familiar que eu aínda conservaba.
Era unha muller fermosísima.
Deixei, non sen certo cinismo, que a miña vista percorrese a modo o seu corpo todo.
Ela estaba sentada fronte de min, na silla que normalmente usa a persoa que acompaña ó consultado, e, ó se decatar daquel meu novo interese, cruzara lentamente as pernas por dúas veces antes de se erguer para quedar debuxada contra o branco da parede.
_Quero ter un fillo.
E a frase soara coma un trallazo que quedase vivo no aire.
Non era a expresión dun desexo, era cuspirche nos ollos unha resolución.
Ela afirmaba só cos ollos.
_Quero ter un fillo agora.
_Ti soubécheslle facer unha filla a Rosa.
Pódesme facer un fillo a min.
_Estás tola.
Non sábe-lo que dis...
Senta eiquí, por favor, e escoita...
Eu tiña a boca seca e as mans suadas.
Fina marchara antes de me dar tempo a reaccionar.
_¿Que lle pasa?
_Falou, señor.
E de nada valeron os consellos e mailos azos que nós lle dabamos.
Eu sei que ela foi consultar co Roxo, o vello ese medio meigo e medio menciñeiro que se anuncia nos xornais e do que tanto se fala...
Vive por aí, preto de Betanzos...
Un venres á tarde marcharan no coche ela e mailo Manolo e despois, á volta xa de madrugada, andaran a reñer...
Hai xente desta parroquia, e aínda ben dela, que vai cabo do Roxo, pregunte ó Darío cantas viaxes fai co taxi, porque din que el sanda o que os médicos non saben...
A miña Fina volveu outras veces, seino porque a viron, desque o seu home xa non está eiquí...
Sempre os venres á noite e aluga taxis de fóra, por teléfono, que a deixan na casa xa ó raia-lo día...
Ben sabes, penso, quen é o Marcial.
O veterinario que ten a fábrica de pensos eiquí e os cousos eses de enfria-lo leite.
Somos amigos dende rapaces e teño con el toda a confianza do mundo.
Díxenlle que me parecía ben e entón el fixo un aceno ó Ramiro, que ollaba para nós aínda sentado á mesa, antes de se explicar:
Marchámo-los tres e non falamos palabra polo camiño.
O Ramiro, agora fixérono director do colexio, asubiaba algo entre dentes e sería, penso eu, porque a curiosidade lle andaba remoendo por aló adentro e non ousaba preguntar nada directamente.
_Algo hai que non é natural, eu non sei o que, e non estou moi seguro de querelo saber...
Non, aínda non, agora escoitade.
Os dous sabedes que eu paso moitas noites pola Veiguiña, polo carreiro que baixa cabo da fonte.
Sabédelo vós e sábeo todo dios, pero eu teño que seguir arrodeando por onde pareza que non se me ve e a cousa sexa menos pública, polo menos ós ollos de Adela...
Tamén sabéde-las cousas que os vellos contaban desa fonte, que se o encanto, que se había que cuspir tres veces na ola de papas para que se volvesen ouro, que se a unha das da casa de Moure saíranlle cornos e toleara...
Son caralladas e eu estou certo de que o son pero, non sei se é que nacín eiquí e levo algo diso chantado nos xenes ou no que sexa, o caso é que, indo só e pola noite, non podo evitar que, ás veces, se me poña o pelexo de pita e teña que apura-lo paso ó chegar alí.
Digo as cousas como son e, agora con vós, non sinto vergoña de recoñecelo...
Pois ben, hai hoxe oito días, e serían as dúas da mañá, ó pasar eu por baixo daqueles ameneiros que hai antes de chegar ó río oín algo, non sei dici-lo que, unha cousa mínima, pero tan diferente do que un ten escoitado na súa vida, que sentín que se me paraba o pulso e que tiña o corpo todo cuberto por unha suor fría tan mesta que estiven a piques de caer redondo...
Foi espantosamente desagradable.
Non sei o tempo que aquilo durou, supoño que non sería moito, e, cando acordei e fun quen a me valer outra vez, agarreime ó toro dunha das árbores para coller folgo.
Xurei que non volvería pasar por aquel camiño e loitaba para me convencer de que todo era unha parvada impropia dun home coma min...
E entón vin a Fina.
Sei que a era aínda que estaba de costas...
Alí, no lameiriño pequeno que hai por baixo da fonte, sentada na herba, o branco do seu corpo espido rachando a mourenza da noite...
E había alguén, ou algo, canda ela...
Aquilo que producira o son que eu escoitara.
O certo é que nada claro cheguei a ver pero sei que estaba nos brazos dela, nunha aperta violentísima...
Cando puiden, botei a correr cara á casa...
Non durmín aquela noite, nin ó outro día tampouco...
Botou máis uisqui e volveu beber.
Tremíanlle algo as mans.
Calou o Marcial e ninguén dixo nada.
O Ramiro erguérase do sillón e paseaba nervioso facendo renxe-las táboas do piso.
_Agora fala ti...
_Hai moito tempo que nós non falamos, ¿certo?
Eu estaba desexando chegar ó taller.
Non quería saca-los ollos da estrada e contestaba cousas con pouco sentido que a facían rir.
Xa sabedes, que non tiña por que desculparse por aquilo, que cada un é como é, que non había malicia na miña mirada...
Non sei, mesmo falaría tatexando polos nervios.
Ela abusaba porque lle era doado.
_Pero se non importa, se xa che dixen que non me molestara.
Aínda que eu pensase que eras quen a chegar máis aló do que é mirar, tampouco non me importaría.
¿Ousarías chegar máis adiante se eu non puxese moitos atrancos?
E era certo...
Escoitábase un tiroteo longuísimo que viña do televisor que tiñan aceso embaixo.
O Marcial facía repinica-los cubiños de xeo contra o cristal do vaso, baleiro xa de líquido.
_Moi ben _dixo_.
Xa sabemos unha chea de cousas máis pero que non explican nada do que a esa muller lle pasa.
Ó parecer nós os tres temos algo que, dalgún xeito, nos achega a ela, o que non quere dicir que nos teña que importa-la súa vida...
Penso que o que agora cómpre, ademais de tomar outro uisqui, é parármonos a cavilar unha miga e decidir se queremos ou non ter algo que ver co que Fina vai facer ó lameiriño de cabo da fonte.
Xa non somos, por desgracia, uns rapaces e todo isto cheira algo ó chamusco...
Creo que, por algúns minutos, falabámo-los tres ó tempo e ninguén escoitaba ós máis.
Ó fin, e berrando por riba das voces dos outros, eu fixen unha proposta:
_Un momento, escoitade...
¿Por que non imos ver ó menciñeiro ese ó que ela acode?
_Non sei ben para que...
Para que nos diga algo do que Fina foi procurar cabo del...
Para ter unha idea de se as cousas que ela fai son algún raro invento dese home e non teñen máis importancia có interese de lle saca-los cartos e tela entretida...
Calquera carallada que nos dea unha pista...
O Marcial estaba animado, coñecíaselle no xeito de se mover.
_Pode ser interesante.
¿Cando imos?
_Se non tedes nada mellor que facer podemos marchar agora.
Hoxe é domingo e non haberá xente para se consultar...
Tamén pode ser que non estea o fulano...
_Se non está, aproveitamos para ir cear ben a calquera sitio.
_E se está, pois tamén...
O que quería dicir que o Ramiro estaba de acordo.
Falou Marcial por teléfono coa muller de Darío para saber ben onde se podía localizar ó Roxo e, sen pensalo máis, marchamos cara aló no meu coche.
_¿Que queren?
Non lle sabía outro nome e sentinme violentísimo naquel momento.
A muller non perdera o sorriso e os seus dentes brancos destacaban fortemente entre os beizos pintados dun vermello intenso.
Do interior chegou a voz dun home.
Ela fixo un aceno coa man dereita.
_Pasen, por favor...
E nós entramos.
Aquilo non era o que un agarda da casa dun medio bruxo, ou o que aquel home fose.
Mobles modernos e de moi bo gusto, luz abonda e ben distribuída e esa agradable atmosfera propia dun interior familiar.
A rapaza, que coñecera a nosa sorpresa, guiounos ata un cómodo salón no que agardaba o Roxo.
Estaba dereito no medio do cuarto e era un home moi alto, eu penso que non andaría lonxe dos dous metros, delgado, cunha mesta cabeleira enteiramente branca e uns ollos fondísimos e brillantes.
Era imposible calcula-la súa idade.
Un algo, impresionante, de eternidade xurdía das engurras da súa pel, dos seus movementos seguros, daquela man branca de longuísimos dedos coa que estreitaba as nosas...
_Houbo un tempo, hai xa moitos anos, no que o meu cabelo era roxo, por iso me chaman así... e non me parece mal.
Digo isto porque me decatei da incomodidade que vostede sentiu ó ter que preguntar por min...
A verdade é que xa non sei se teño outro nome que non sexa ese...
Senten, por favor, e permitan que os convide a probar un vello viño que soamente ofrezo a aqueles que, na miña opinión, son quen a aprecialo.
Sentamos onde el nos indicaba e non sabiamos que dicir.
A rapaza loira entrou traendo unha bandexa con catro vasos e un cestiño, deses que ás veces se ven nos restaurantes, no que viña, garimosamente acochada, unha botella de escuro vidro.
Foi el quen, con exquisito tento, serviu o viño nos catro vasos.
_Ela é moi nova aínda para poder disfrutar con certas cousas...
Erguémo-las nosas copas asegundando o aceno que el principiara e bebemos despois daquel viño que era, podo xuralo, infinitamente mellor que calquera outro dos que eu probara.
O Marcial non puido garda-la súa admiración.
_É por causa dunha rapaza...
Unha señora... que é veciña nosa e vén consultar con vostede...
_Está sempre comigo, para todo...
Tamén cando atendo a Fina.
_¿Como soubo...?
Ergueuse o Roxo, moi a modo, e foi procura-lo cestiño coa botella.
_Si, para sempre.
Xa nada me queda por facer nestas terras.
Dígolle isto porque ten que ver coas razóns da súa visita e, naturalmente, coa súa amiga Fina.
Vostedes pretenden sabe-los motivos da actitude que esa muller mantén nos últimos tempos porque lles parece estraña e acoden a min porque alguén lles dixo das súas visitas a esta casa e mais do curioso labor que eu eiquí realizo.
Non vou falar dese labor cun médico, nin cun veterinario, porque de nada valería.
Eu fago o que fago porque ese é o meu traballo ou, por mellor falar, a miña misión.
Tampouco non lles vou dicir de Fina nada que non saiban ou poidan imaxinar.
Levo nove anos recibindo xente nesta casa e agardando a que chegase alguén coma ela.
E nunca souben o tempo que podería tardar.
Se tivese que agardar outros nove anos, ou nove máis aínda, non pasaría nada.
Agardaría porque, tarde ou cedo, tiña que vir.
O que sexa a partir de agora nada ten xa que ver comigo.
Nin con vostedes.
Ela está xa fóra da nosa influencia, fóra do que vostedes poderían comprender...
Erguémono-los tres nun brinco, coma se o Roxo dese ordes.
Estreitounos outra vez, cerimonioso, as mans e indicou á rapaza loira que nos acompañase á porta.
_E agora, ¿que facemos?
Sei que bebemos coma bestas.
Tanto que houbemos de deixar alí o meu auto e volver á casa nun coche de punto, por máis que eu insistira en que estaba perfectamente e podía guiar sen problemas.
Foi o home de Ana _nunca me acordo do seu nome_, que batera con nós nun café e despois non quixera deixarnos sós, o que me collera as chaves e marchara con elas para a casa.
Supoño que lle debémo-la vida ou pouco menos.
Foi tan atento que, ó outro día pola mañá, viñéranmo traer, Ana co coche deles e el conducindo o meu.
Eu estaba a durmi-la chea e deixáranlle as chaves e mais unha nota a Remedios.
Deus llelo pague.
O que vou contar a partir de agora está moito máis preto no tempo.
Vouche falar de cousas que sucederon onte á noite e hoxe pola mañá.
Son agora as sete e vinte da tarde e levo eiquí sentado, escribindo, dende pouco máis das once e media.
Non parei nin para xantar _tampouco se me acordou, esa é a verdade_, estou canso, nervioso e, a cada paso, menos seguro, pero teño que deixar isto amañado antes da noite...
Quero te-las cartas feitas, gardadas nos sobres cos enderezos e deixalas, franqueadas e certificadas, nas mans de Severo, o do correo, antes de ningunha outra cousa.
Xa falei con el por teléfono e recolleramas na súa casa á hora que sexa.
Despois da nosa visita á casa do Roxo pasaramos algún tempo sen nos ver, o Marcial, o Ramiro e mais eu.
Supoño que fuxiamos uns dos outros esforzándonos para non cadrar en ningún sitio.
Non é doado conseguilo vivindo nun lugar tan pequeno e máis aínda se queriamos que ninguén chegase a desconfiar de que algo pasaba entre nós, tan amigos de sempre.
Ademais os tres tiñamos moitas cousas gardadas que non nos deixaban acougar e esta clase de problemas non son bos para remoelos en soidade.
Foi o Ramiro quen primeiro chamou por teléfono dicindo que xa non podía máis e que cumpría facer algo, o que fose.
Xuntámonos hai tres días, eiquí, na miña casa e falamos.
Xa podes imaxina-lo estado de ánimo de cada un de nós, o desasosego, os problemas no traballo, as noites cheas de licor e pesadelos...
Chegamos á conclusión de que nos sería imposible fuxir de algo que estabamos condenados a levar canda nós para sempre se non eramos quen a racionalizalo.
Tres homes con máis de corenta anos e unha formación científica de certo nivel non podían permitir, a finais do século vinte, que uns acontecementos que, sen dúbida, tiñan unha explicación lóxica acabasen por incidir tan negativamente na nosa vida.
Estaba claro que Fina tiña un problema psíquico grave que a facía actuar dun xeito anormal e nós, en especial eu pola miña condición de médico, tiñamos que o averiguar e mesmo, se fose posible, facilita-los medios para acada-la súa solución.
O Marcial tiña outra vez o ton de voz potente e seguro de sempre e acenaba moito coas mans ó falar, co xeito deses italianos que aparecen nas películas.
O Ramiro dixo algo, non sei o que, e estoupamos a rir coma tolos.
Supoño que foi algo divertido pero tanto tiña.
A risa podía con nós en calquera caso e deixabamos que nos sobardase coma a auga nos cachóns, que petase contra teito e paredes para tornar ós nosos oídos multiplicada e enchendo cada un dos ocos da nosa mente.
Era tan fermoso rir como nunca ningunha outra cousa o fora.
Subiran Remedios e mailo seu home e picaran á porta por saber se pasaba algo anormal.
Despechara eu, sen a penas folgo e cos ollos vertendo bágoas, para lles comunicar que se trataba do conto máis gracioso que escoitara na miña vida, pero que non llelo podía dicir porque non era moi propio para os oídos dunha dama.
Aquilo fixo aumenta-la nosa xolda ó tempo que propiciaba a retirada, bastante incómoda, do matrimonio.
_Algo lle teño oído á miña tía Visita, que en gloria estea, pero xa non lle me acorda ben.
Seica había alí, segundo dicían as xentes de pouca igrexa, un encanto, unha rapaza moi fermosa que non sei que tiña...
Había unha ola de papas que se volvían ouro se facías non sei que cousas, cuspir nelas despois de facer algo...
Contaban dunha das de Moure, a Felisa, que nunca da casa saía e a xente escoitábaa berrar palabras raras, pecha no faiado, que toleara por causa de que fixera mal algún dos mandados do encanto e que non se deixaba ver porque lle naceran uns cornos enormes...
Xa ve, señor, contos de vellas e de xente que non ten temor de Deus...
Pasei o día inquedo e cheo de estraños receos, sen ousar poñerme en contacto con ningún dos outros dous.
Á tardiña fixen por cear algo, que aínda non metera nada sólido ó estómago, e fun roendo a modo parte do que Remedios me servira.
Comprobei o estado das pilas da lanterna grande que gardaba no coche mentres daba voltas na cabeza á conveniencia de levar canda min algunha arma, a pistola do seis trinta e cinco que fora de meu pai ou mesmo unha das escopetas, pero pareceume ridículo.
Ás dez menos vinte marchei para o café.
O Ramiro xa estaba alí, agardando e funme sentar cabo del.
Había pouca xente, unha partida de subastado, Darío o do taxi, que xa marchaba e tamén o Amable de Cidro, dereito contra o mostrador e atendendo á televisión.
Pedín un café e vireime cara á porta porque non sabía de que podiamos falar Ramiro e mais eu.
Dadas xa as dez, chegou Marcial.
Saudou a todo o mundo facendo porque a súa voz vencese ó excesivo volume do televisor, veuse sentar á nosa mesa e pediu a Suso que lle servise un uisqui.
_Aínda é algo cedo.
Se o Amable quere, podemos botar unha partida.
Ben sei que el estaba tan inquedo coma nós e que aquilo era parte da súa propia loita contra o medo pero aceptámo-la suxerencia e xogamos ó tute.
Ó remata-la segunda partida, Marcial catou a hora.
Amable de Cidro fixábase nos focos que tiñamos pousados nunha silla baleira de cabo da mesa.
_¿Pódese saber onde van, se non é moito preguntar...?
_Cousas nosas, amigo.
Non se debe preguntar nunca onde van tres homes sós pola noite para non comprometer a outras persoas...
Todos sabiamos das andainas do Amable para redar e armarlles ás poucas troitas e menos anguías que no río quedaban.
Sacaba uns bos cartiños subministrando a algúns dos restaurantes da bisbarra e sabíase mover coma un gato bravo na escuridade nocturna das ribeiras.
As súas palabras producíranme un incómodo trallazo xeado que me mancara no lombo.
Coñecéuseme, diso estou certo, pero xa estaba todo decidido e, ó fin, marchamos do café.
Non foi preciso prende-los focos porque a lúa alumaba abondo.
Estaba unha noite calma e tépeda.
O Marcial marcaba o ritmo e camiñabamos a bo paso.
Chegamos preto do lameiriño e fómonos gardar entre os fentos, contra a mourenza que provocaba o pequeno amieiral.
Alí agardamos, en silencio, non podo dicir canto tempo, ata que o Ramiro deixou escapar un chirlo agudo de animal ameazado.
_¡Deus!
¡Teño na boca todo o sabor inmenso do viño aquel!
Tremelicaba a voz apagada de Marcial.
A man do Ramiro crispouse contra a miña carne ata me mancar.
Dalgún lugar que eu non vin xurdira un neno, un cativiño pequeno que Fina tomou no seu colo.
A boca do pequeno buscaba con engolemia, con lascivia, os peitos da muller.
Aquilo era noxento.
Ela fórase sentar riba da herba e, nun aceno asombroso de entrega, permitía ó neno cumpri-lo seu desexo.
O Ramiro salaiaba.
Rematou de poñe-la roupa e marchou, con paso vivo, mentres o cativo quedaba remexéndose riba da herba coma un verme xigantesco.
_¡Non é certo!
¡Nada disto é certo!
Os berros de Marcial esnaquizaban a noite en mil sonidos confusos.
Brincou, con pulo animal, ó prado e correu cara ó corpo que bulía preto da fonte.
Marchei atrás del.
Foi coma se toleara.
Colleu aquilo coas mans, ergueuno por riba da cabeza e arrebolouno con forza contra o chan.
O golpe produciu un ruído xordo, mol, tan distante que non eran os oídos os que o percibían.
Tremendo de medo e asaño agarrárao de novo para volvelo estrelar...
Así fixo moitas veces antes de se deixar caer el coa cara e mailas mans dentro do rego de auga que corría, silandeiro, dende a fonte.
Ramiro, esluado coma un morto, estaba xa canda nós e contemplaba, axeonllado, o corpo do neno.
_¡Ai, Señor!
¿Que nos está a pasar?
Fixádevos nel...
¿Que cousa de pesadelo pode ser isto?
Ramiro seguía anicado preto do corpo e acenaba cara a el co puño pechado.
Aquilo tiña, non sei como non me fixara antes, un sexo enorme, desproporcionadísimo, de adulto ó igual cós testículos.
_É coma se lle medrase agora, de morto.
_Hai que se desfacer del, e ten que ser de contado...
A voz de Marcial amosaba unha estraña tranquilidade.
Moveuse polo lameiriño abaixo e arrincou coas mans algúns dos arames que termaban do vello cancelo que pechaba o prado pola banda do río.
Nós viámolo facer.
Colleu, despois, unha pedra grande e cha das que nalgún tempo conformaran a obra da fonte e prendeu contra ela o corpo aquel, atándoo cos arames.
_Se o botamos dende eiquí, por moita forza que fagamos, sempre quedará preto da beira, á vista de calquera que pase...
O Amable ten o costume de deixa-la súa barquiña neste lugar.
Temos que dar con ela.
_Bo día, Soilán.
Nada, moitas gracias...
Remedios, fáganos algo para almorzar...
E eran as nove algo pasadas _estouche falando desta mañá_ cando alguén petou á porta.
Acudiu Soilán e nós podiamos oír dende a sala.
Era o fillo pequeno de Lucas.
Marchamos a correr.
Chegando ó pozo da Regueda alcanzamos ó sarxento da garda civil que ía acompañado dun número.
Acenábanos Lucas dende a beira do río.
Alí, entre os xuncos que enchen a ribeira, preto da mancha inqueda que debuxaba nas augas a pequena barca que nós usaramos á noite, podíase ve-lo corpo caído dun home.
Calzaba botas altas de goma e chaqueta verde, impermeable.
Estaba cara abaixo.
Chegamos cabo del, eu vireino e o garda civil novo deixou escapar un berro agudo, feminino.
Era Amable de Cidro e estaba morto.
Tiña os ollos abertos ata o imposible e unha expresión de inmensa pavura no rostro enlamado.
O sarxento colleu o meu brazo.
Ramiro, Marcial e mais eu non precisabamos falar para nos entender.
O sarxento fixábase nas nosas meixelas sen barbear e nas olleiras delatoras da vixilia.
_Poden marchar, se queren...
Xa quedamos nós eiquí agardando pola xente do xulgado.
_Vou á casa de Fina...
_Tamén nós...
_Está aberta...
_Estou ben...
Xa hai algún tempo que estou perfectamente e ti ben o sabes...
Poño todo isto na carta pero comprendo o difícil que resulta que ti poidas comprende-lo mal a gusto que eu estaba, aínda que, se liches todo canto levo escrito, igual tes unha pequena idea.
Acabo de falar por teléfono co Ramiro, virán para me recoller ás dez e media e quedan agora vinte minutos para as dez.
Teño que rematar e levar ó correo todo isto.
Se podo, e ogallá poida, escribireiche, escribireivos outra vez a todos, mañá ou pasado contando o que pase esta noite.
Estou doente de ansiedade, sei que teño febre e non podo mandar de todo nas miñas mans que se moven inseguras, tremeleando, por riba do teclado o que me forza a corrixir de seguido...
Estou só na casa.
Remedios e mailo seu home xa non estaban eiquí cando eu cheguei á mañá e non volvín saber deles...
Tampouco non vexo moi ben por mor da quentura e as letras do monitor esváense por veces.
Contareiche o que pasou antes de me poñer a face-la carta para que me dea tempo a imprimilas todas e gardalas nos sobres...
No cuarto de Fina había pouca luz aínda que estaba a ventá aberta.
Era coma se o aire do interior rexeitase a claridade de fóra.
Eu tiña que lle preguntar moitas cousas e non sabía como facelo.
Ela, pola contra, sentíase segura, moito máis ca min.
_Eu pedinche unha vez que me valeses e ti non o fixeches...
Ben ves que me sei amañar soa e nada me importa quen pague polo que eu desexo.
Esta noite, é inevitable, volverémonos atopar en Regomozo...
Agora, se de verdade queres, podes comprobar que estou perfectamente...
Foise espindo e eu seguía sen saber que había facer.
Levaba pouca roupa enriba pero xogaba recreándose con malicia en cada movemento.
Deitárase riba do leito e eu fora, mecanicamente, tomarlle o pulso.
Estaba incriblemente fría, tanto que apartei os meus dedos do seu corpo coa ridícula violencia dos movementos reflexos.
Houben de forza-la miña vontade ata moito máis aló do que normalmente podo para insistir en lle dar co pulso, pero non fun quen.
Tremíanme as mans e premía no seu brazo ata debuxar sombras violeta na pel branquísima...
Fun arrincar da parede o pequeno espello de marco metálico que había na cabeceira da cama e achegueillo ós beizos...
Ela estaba alí, convulsa nunha risa despectiva, e a superficie de vidro seguía desesperadamente inmaculada...
Fixen, adoecido, cantas comprobacións eran posibles naquelas circunstancias...
Son médico e, podería xuralo unha e mil veces, aquela muller estaba... por favor pido que me creas, verdadeiramente, autenticamente, morta...
Volvo agora te-la boca chea co profundo sabor do viño aquel...
Consultado telefonicamente don Manuel Rodríguez Lodeiro, cura párroco do lugar no que se sitúan os feitos, sobre as persoas implicadas nos sucesos _sen lle explica-lo contido da carta nin lle facer indicacións de ningún tipo referidas ós motivos que moveran a don Víctor A. para se poñer en contacto con nós_, non soubo dicir, en principio, grande cousa sobre o particular.
Soamente que se trata de xentes algo estrañas na súa conducta e de usos pouco relixiosos.
Solicitóuselle que fixese por procurar máis información e que nola comunicase á maior brevidade.
Con data 2 de novembro recibiuse del a nota adxunta que convida, de non haber orde expresa en contra, a arquiva-la presente documentación e considera-lo caso concluso por non ser da nosa competencia.
Nota do señor cura párroco
Feitas por min, coa presencia activa de don Xabier Alonso, coadxutor desta parroquia, as correspondentes consultas, paso a comunicar canto nos foi dado saber:
A señora Dosinda Pérez, viúva e nai de Marcial Ferreiro Pérez, veterinario e industrial, casado (aínda que vive separado da súa muller, ela alemana de nación, hai máis de dez anos), natural tamén desta parroquia e bautizado o 12 de marzo de 1945, fíxome saber que o seu fillo desaparecera da casa dende o xa citado 17 de outubro pero que se comunicara telefonicamente con ela o pasado día 26, sen lle dicir onde estaba nin cando tiña previsto voltar.
Ó parecer esta actitude non é nova nel.
A "vox pópuli" apunta a que o tal don Leonardo debeu fuxir na compaña da chamada Fina coa que mantiña, xa de tempo atrás, relacións adulterinas.
Relacións estas que, por evidentes, forzaran ó home dela, Manuel Sánchez Vilariño, a marchar ó estranxeiro.
Dise tamén que o médico retirara da conta que mantiña nunha entidade bancaria desta vila a totalidade dos seus aforros o que, xunto coa desaparición do mellor automóbil que tiña, viría, de ser verdade, apoia-la tese da súa censurable conducta.
Non é que el fose un grande compositor.
Certamente non o era.
Pero tampouco non se podía dicir que merecese con xustiza o epíteto de compoimpostor polo que estivera dirixíndose a el todo o tempo un dos músicos, arxentino, do estudio en Londres, teimudo e feliz aquel home polo que el consideraba un enxeñoso descubrimento lingüístico e que acabou por facelos chegar ás mans, nunha mísera liorta de borrachos que servira de remate ó que pretendera ser unha noite de carácter orxiástico.
Mais o certo é que Silvio tiña amplos estudios musicais e tamén as correspondentes titulacións do Conservatorio Superior ó que acudira levado pola súa primeira vocación de concertista, vocación que nunca chegara a callar de todo por causa dunha serie de circunstancias, das que non fora a menos importante o descubrimento da positiva rendibilidade económica do labor que agora realizaba.
Esta súa formación era a que lle permitía esculcar en antigas e non moi coñecidas partituras na procura de inspiración e tamén facer xeitosos amaños para as gravacións, utilizando instrumentos pouco usuais, aínda que efectivos, para o tipo de música ó que se adicaba.
Iso daba cartos, unha relativa sona, da que cumpría termar prudentemente, e maila posibilidade de manter certas relacións das que, cunha miguiña de enxeño, se podían tirar interesantes beneficios.
Nesta liña estaría o caso de Rita, ou Miriam, ou Marga, ou como lle correspondese chamala en cada momento.
Non resultaba cara: viaxes, estancias e algúns galanos de cando en vez...
Era unha muller prudente, estaba boa e non tiña máis pretensións cás de se sentir, por veces, algo realizada intelectualmente.
Non procuraba notoriedade e, de feito, ninguén os podía relacionar ós dous porque soamente se deixaba ver con ela diante de xentes que nunca se fixaban en nada e que, ademais, eran incapaces de lembrar unha cara desque lles pasaba a resaca de pola mañá.
_É un sitio precioso _dicía sempre_.
Alí si que nada te pode molestar para o teu traballo, fóra do rechouchío dos paxaros.
Ten tódalas comodidades que poidas pedir, agás o teléfono, que non o quixen levar para evitar á xente incómoda...
E tampouco non pasa nada porque non estea posto que, en querendo, sempre podes utiliza-lo do coche, que terías que levar tamén o meu todo terreo para circular por aquelas corredoiras.
Ninguén pode entrar na finca se ti non queres, nin hai veciños...
Edelmiro, o paisano que me repara daquilo, vive a máis de catro quilómetros...
É o tal para un tipo coma ti que necesita inspiración e tranquilidade.
Dimo cando queiras e sen reparo ningún.
León tiña unha chea de cartos gracias ós negocios de construcción nos que se metera, xa había anos, partindo do seu primeiro traballo como dependente nun comercio de material de saneamentos.
Mercara, entre outras moitas cousas, aquela casa no medio do monte e, movido por un curioso afán esnobista, metera nela sabe o demo cantos millóns ata transformala nunha auténtica fortaleza de luxo á que, ó primeiro, acudía periodicamente e na que organizaba, de cando en vez, auténticas orxías para un fato escollido de amigos.
Claro que, pasado o tempo, as visitas fóronse facendo cada vez máis separadas unhas das outras.
Aquilo quedaba lonxe e, despois da primeira tarde de estancia, resultaba demasiado aburrido, os camiños non eran nada bos e moito o tempo que se perdía na viaxe.
Ademais, aqueles que acudiran encantados do seu convite nos primeiros tempos e que tanto chufaran a obra e mesmo a moita sorte que León tiña de se poder gardar alí algunhas fins de semana para acougar do duro labor de tódolos días, deberan quedar conformes coa primeira visita porque non volveran aceptar novas invitacións.
Non é que a Silvio lle fixese moita gracia pensar nestas cousas pero xa se sabe que era un home que tiña un medo anormal polos escándalos e non se vía con forza abonda para lle reprochar á súa muller, e moito menos se podía sabelo o pai dela, nada que os levase a un enfrentamento no que poderían saír outras acusacións que, de seguro, chegarían a destraga-la imaxe pública que deles se daba.
Ademais, el sempre se chufara de ser un home moderno e liberal, de ideas avanzadas, capacitado para comprender cousas que outros, menos cultivados, non serían quen a entender e cumpría manter un comportamento consonte a todo iso...
Tamén é certo que, no fondo, e loitando para se convencer a si mesmo, mantiña a natural resistencia a crer que unha señora como ela era, filla única de familia coñecida e con formación universitaria, puidese chegar a se deitar cun pailaroco, groso e analfabeto, por moitos cartos que el tivese.
O do disco era certo, e tamén o do cantante, pero o traballo estaba xa practicamente rematado dende había dúas semanas e fora realizado no estudio _cento seis metros cadrados de superficie horizontal e trinta e catro de vidreiras para gozar da mellor vista panorámica da cidade_ que el tiña na última planta da casa na que vivía.
Alí gardaba todo o material preciso, incluíndo copias de infinidade de partituras e gravacións, para realiza-lo seu labor sen ter que renunciar a ningunha das comodidades ás que estaba afeito.
Marchara á tardiña polo todo terreo de León, enchera dúas maletas con roupa e calzado propios para andar polo monte, outras dúas caixas con comestibles e bebidas, unha grande carpeta con papel, pautado e liso, estoxos de lápices, rotuladores e gomas de borrar, discos e cintas, gravadas e virxes, todo o seu arsenal de aseo e saúde: locións para a caída do cabelo, leites contra das engurras da pel, colonias, xabóns, ampolas de productos diversos, útiles de aseo e mailo amplísimo mostrario de pílulas de tódalas colores e efectos que sempre levaba canda el.
Cargara todo no automóbil, xunto co sintetizador pequeno, unha guitarra, tres frautas, un pucho de coiro marelo, tres cartóns de tabaco de contrabando, o pequeno revólver prateado dentro da bolsiña de veludo verde na que gardaba tamén algunhas balas, dous dos vasos de cristal labrado que sempre utilizaba na casa para beber el:
Por se rompe un, explicara.
Permitiu os consellos de última hora da súa muller, o que supuxo outra caixa, non moi grande, chea de argalladas, e, despois de repasar todo coidadosamente _era un home certamente ordenado_ por se esquecía algo, emprendeu a viaxe.
Eran as sete menos vinte da mañá.
Rita ía no coche dela ata unha pequena vila, a uns doce ou quince quilómetros do "pazo", onde debía agardar.
_Non tiña por que saír tan cedo, xa cho dixen... agora non estou ben, teño revolto o estómago e dóeme algo a cabeza...
_Agarda eiquí.
Traio un termo no coche con café quente... dareiche tamén un comprimido dos que eu utilizo para estes casos.
É man de santo, xa o verás...
Rita baixara do seu auto e ollaba para os fíos de néboa que debuxaban raias imprecisas nos prados de aló abaixo, preto do río.
Por riba, o ceo estaba limpo de nubes e non había moito que o sol saíra, esforzado, por tras da serra enorme que comezaba xusto do outro lado da estrada e ía subindo, nunha costa suave, deica os crebados penedos cinsentos que se recortaban ó lonxe.
Colleu coas dúas mans o cunco de plástico branco que Silvio lle daba e agardou que vertese nel o café fumegante.
Abriu, agora xa con coquetería, unha miguiña a boca para permitir que o home lle puxese riba da lingua unha pequena pílula marela e bebeu cos ollos fixos nos del.
Silvio, motivado quizais pola luz que ía medrando de intensidade a cada intre, sacou do peto superior da cazadora unhas espectaculares gafas de sol e púxoas despois de comproba-la súa limpeza.
_¿Estás mellor?
Ela asentiu coa cabeza mentres lle volvía a tapa do termo.
_Así te quero ver eu.
Escoita o que imos facer...
Agora metemos no todo terreo as túas cousas, menos a mochila, e despois ti, no teu coche entras na vila e vas parar na estación de servicio, está aí adiante, nesta estrada, á saída da poboación.
Déixa-lo coche onde non estorbe, baixas e, se hai alguén por alí, pídeslle que che reparen del porque vas, cuns amigos que xa te agardan, de excursión polo monte e has tardar dous ou tres días...
Se non hai ninguén, mellor...
En calquera caso, cólle-lo macuto e botas a andar estrada adiante e, na primeira volta que haxa fóra da vista de casas e xentes, agardas a que eu chegue e te recolla...
Poste atrás dunha árbore ou algo así que eu xa irei atento...
Agardarei eiquí dez ou doce minutos...
Rita atendeu outra vez á néboa que se esfiañaba preto do río.
_Non sei por que temos que facer todas estas parvadas, eu...
_É parte do xogo, enténdeo.
Saio retratado nas revistas e xornais moito máis do que eu quixera...
Ese foi o trato...
Se mesmo resulta divertido, pénsao ben...
A nosa non poder ser unha relación convencional porque ningún dos dous somos así, iso xa o temos falado...
A rapaza calculou que antes de media hora o sol tería imposta a súa forza tamén no río e nos prados.
Ía ser un día de calor.
Despechou o maleteiro e sacou as dúas bolsas grandes de coiro marrón _outros tantos regalos de Silvio_, o neceser vermello e mailo macuto azul con raias brancas, pousouno todo no chan, menos a mochila que foi colocar no asento dianteiro dereito, e, levando o neceser, acompañou ó home que carretaba unha bolsa en cada man e termaba da botella do café por baixo do sobaco dereito, ata o todo terreo.
Subiu o volume do aparato de radio que deixara sen apagar de todo, despregou o xornal que mercara no único comercio aberto da última vila pola que pasara e pensou que naqueles tres ou catro días seguintes, tería que renunciar ó vello costume de almorzar botando unha ollada ás novas máis salientables do día.
Tampouco non pasaba nada, no "pazo" había radio e televisión.
Agora, despois da presentación algo incoherente da locutora, soaba na radio unha cantiga composta por el.
Atendeu ó xornal convencido das moitas razóns que tiña para se sentir satisfeito e, pasados uns segundos, apagou a radio.
Non estaba moi convencido da interpretación que do tema facía aquel grupo de rapaces, tan limpiños e ben peiteados, que andaban, sempre ben aconsellados e promocionados, polas cabeceiras todas das listas de éxitos pero, no fondo, el sabía que se trataba dun xesto de autocompracencia.
A proba resultara ben e foi posible, non sen algunhas dificultades, manter unha conversa bastante coherente.
Volveu Silvio acende-la radio, botou unha rápida ollada ó reloxo, axeitou as gafas de sol, vestiu o pucho de coiro marelo e puxo o automóbil en marcha.
Cruzou a modo pola aldea case deserta, viu o AX de Rita preto do edificio da gasolineira e saíu á estrada.
Unha cativiña pequena fíxolle un aceno coa man dende a porta gris dunha casa de pedra e el contestoulle ledo.
_¡Ei... a modo!
¡Que iso é o sintetizador!
_¡Merda!
_Ortigueime ó baixar...
Xa me dirás para que tiña que agardar por ti agachada.
Silvio riu.
Foi un riso calculado en magnitude e duración.
O correcto para que servise de ánimo e sen que puidese chegar a aumenta-lo enfado.
_Iso pasa de contado, xa o verás...
Se non tivése-las pernas mellor feitas do mundo de seguro que vestías uns pantalóns longos e bastos, daquela non pasaría nada...
E ela amañaba, sorrindo, o seu peiteado.
Silvio soubo que, en adiante, todo iría ben e non puido evitar, nin quixo, encherse de fachenda, orgulloso da súa superioridade no trato coa xente _non soamente coas mulleres_, mentres poñía outra vez en marcha o automóbil.
_Si, un paisano maior.
Díxenlle o que ti me mandaras e o home quedou convencido...
Unha casualidade...
Cando falei de que había uns compañeiros que me agardaban no monte, el comentou:
Si, xa os vin pasar onte á tarde...
Supoño que por eiquí veñen moitas excursións...
_É lóxico...
Moi ben...
_¿Non haberá bichos?
Ti ben sabes que eu teño medo deles.
_Dentro da casa, polo que León me dixo, imposible...
Atende ó mapa que aí temos unha aldea, fíxate no letreiro e calcula, máis ou menos, os quilómetros que quedan deica o desvío.
Temos que estar atentos ó indicador...
_Cando pasemos unha ponte, a única que hai segundo me explicaron, entraremos polo segundo camiño que apareza á nosa esquerda.
A cincuenta ou sesenta metros está a casa do Edelmiro.
Terás que te gardar atrás, deitadiña e engruñada coma un gato riba das maletas e por baixo da manta que as cobre, para que non te vexan.
_Non vaias facer ningunha trasnada cando o paisano estea diante...
_Baixa, fíxate que marabilla de río.
_É un tractor.
Será mellor que te gardes agora.
Esta xente é curiosa e vai ser imposible que ese fulano pase por eiquí sen preguntar cousas.
Garda tamén, canda ti, o macuto este...
Veña que te axudo.
_É que entramos xa na corredoira que leva ó "pazo".
Isto está feito unha merda...
_¿E o tractor?
_Non sei, non pasou por onde nós viñamos.
Agora cala a boca e gárdate ben, que xa vexo a casa do tal Edelmiro.
Detívose o coche e Silvio facía soa-la bucina.
Pasou algún tempo, non moito, e Rita soubo que o home abrira a porta e falaba con alguén.
O ruído do motor, que seguía aceso, non deixaba oí-lo que dicía.
Un can que ladraba con voz rouca veu rabuñar contra a parte traseira do auto.
Outra voz de home, máis baixa e rotunda cá de Silvio, mandou algo ó animal e pararon os golpes contra a chapa mentres aumentaban os ladridos que, a cada paso, soaban máis lonxe.
Houbo un breve silencio e a rapaza sentiu que o coche se abalaba antes de escoita-lo ruído que facían, ó se pechar, as dúas portas dianteiras.
Puxéronse en marcha e Rita, que usaba pés e mans para reducir no posible o efecto dos desagradables brincos, premía, incómoda, pálpebras e dentes nun esforzo inútil para esquecer aquela situación.
Atendeu ó que os homes falaban.
_... está coa cativa pequena no hospital, que houbo que operala do apéndice antonte.
Está ben, si, pero aínda terá que agardar alí algúns días...
Si señor, fixo os once anos na primavera, por iso ten que esta-la nai canda ela...
Non, temos tamén outra de dezasete pero está cos meus cuñados na Coruña, estudia alí e tivo que se ir examinar agora... igual vén algúns días pero o máis seguro é que agarde a que comece o curso...
Estoulle afeito a quedar só na casa, xa se sabe o que é o campo, hai que atende-la facenda...
Hoxe á tarde chegareime deica o hospital...
¿Non se fixou no Land-Rover que gardo no pendello?
Vai algo vello pero aínda se move...
Ía calor por baixo daquela manta.
Rita lembraba a ducha de pola mañá cediño, a auga morna escorréndolle polo corpo espido, as cousas que imaxinaba cando fregaba, acariñándoos coa esponxa inchada de escuma, os seus peitos aínda firmes e duros.
Quixo sorrir para ninguén naquela escuridade e coñeceu que tiña pingas salgadas de suor por baixo do nariz;
en realidade estaba toda ela enchoupada, sentíase incómoda e sucia, quixo enxuga-la cara coa propia manta que a afogaba pero colleu medo de que a descubrise o Edelmiro.
Non entendía as razóns que Silvio tivera para montar no auto a aquel home.
Á suor que mollaba as súas meixelas foise xunta-la humidade involuntaria das bágoas nun xogo tristísimo de competencias.
Quixo de novo sorrir, derrotada xa, cando pensou na maquillaxe pero tampouco non puido.
Atendeu ó que os homes falaban e, aínda que escoitaba por veces a voz de Silvio, non chegaba a comprender nada do que dicía.
Non era igual o que lle sucedía co Edelmiro posuidor dese ton alto e rotundo propio dos que están afeitos a se comunicaren en espacios abertos.
Da resposta de Silvio chegaban cousas soltas sobre a soidade, a música, as dificultades da creación artística, os sacrificios e unha chea máis de conceptos fachendosos que morrían sempre acompañados polas expresións de escéptico asentimento coas que o paisano tentaba quedar ben en algo que nada lle dicía e tanto lle tiña.
_Agora non baixe do coche por nada...
Cando eu teña ós cans fóra, vostede pasa e pecha a porta dende dentro co mando eléctrico...
Para calquera cousa que precise pódeme chamar polo aparello ese de falar, coma os que teñen os policías, ben sabe, e que pode un levar canda si...
Está sempre riba da mesa que hai mesmo ó pasa-la porta da entrada.
Eu teño o outro na casa e fago porque sempre estean cargadas as baterías que así mo manda don León...
Tamén hai alí un papel no que están escritos os números de teléfono da garda civil, a médica e outros máis...
Pode chamar dende o auto se ten algún problema...
Sonlle quince ou dezaseis quilómetros nada máis...
Pechouse a porta do coche.
Rita ergueu a manta unha miguiña e alasou forte.
_¡Cala a boca!
_¡Virxe Santísima!
Silvio seguía a falar a berros.
_É o "Moro"...
Está morto...
Seco...
Nunca tal vin...
Enchoupado no seu propio sangue...
Deixou un rego del pola horta toda...
Arrincáronlle, con perdón señor, as súas partes...
Pobriño, que morte levou...
_Tivo que se-la cadela...
Esta, a "Perla"...
Non entendo como pasou pero é que eiquí non pode entrar ninguén, nin xente nin animais...
Dei volta ó zarro e todo está normal...
Foi ela.
Mire como chora, sabe que a vou matar desque cheguemos á casa e colla a escopeta.
Toleou, iso é o que debeu pasar...
Púxose tola e fixo esta barbaridade...
O "Moro" era máis vello e moito máis forte pero está morto, sen pinga de sangue no corpo, e ela non ten mancadura ningunha, debeuno coller durmindo...
Tamén os animais poden tolear...
Vostede non se apure e desculpe polo medo que lle metín ó chegar co "Moro" así.
Non pasa nada.
Vouno enterrar aí adiante, preto do prado...
Teño eiquí o rodo... á cadela tamén...
Despois, se lle parece ben, volvo por eiquí e botamos unha ollada con máis vagar...
_De acordo.
Eu vou mete-las cousas na casa e tomar unha ducha.
Deica unha hora ou hora e media estareino agardando...
Marchaba o home camiño adiante co can morto ó lombo e a "Perla" a ganir e dar voltas arredor del.
Erguérase Rita e ollaba pola ventá traseira do auto.
_Vai poñe-la camisa perdida...
¿É certo que matará á cadela?
Silvio, que xa tiña o coche en marcha, berrou cara atrás:
_¡Baixa a cabeza!
Claro que a vai matar.
Está tola, ben oíches.
¿Que outra cousa pode facer?
Tiñas que ver a ese pobre animal, feito un farrapo e imaxina-los sufrimentos que pasou ata morrer así, notando como se lle ía o sangue todo do corpo por ese burato terrible, coma unha boca negra, que a cadela lle fixo ó lle arrinca-los collóns e mailo pene...
Pasaran da entrada e Silvio parara para acciona-lo mando eléctrico que tiña preto da guía e comprobar, polo espello, como se ía estalicando a grande porta de metal, cuberta por fóra de madeira, ó tempo que baixaba para se encaixar perfectamente nos marcos.
E pensaba cal podería se-la razón para usa-la palabra pene que soaba algo ridícula, e máis referida a un can, en paga doutra forma menos rebuscada.
Soamente faltaba que dixese tamén testículos...
Aquel accidente deixara quedar algo no ambiente que cumpría esquece-lo máis axiña posible para que todo funcionase como el tiña previsto.
Saíu cando a rapaza estaba dando pequenos brincos para estalicar brazos e pernas.
A sombra dela puña unha escura mancha inqueda riba das lastras case brancas.
Sentiuse moito mellor, máis acougado.
Fixo un aceno garimoso cara á muller e procurou as chaves que gardaba nun dos petos da cazadora pousada no asento de atrás.
Escolleu primeiro, que ben avisado viña, aquela que desconectaba a alarma e fíxoa xirar dentro da pequena pechadura metálica que había na parede.
Abriu despois a porta da casa.
Estremeceuse ó entrar.
En contraste coa calor de fóra alí notábase fresco.
Buscou o interruptor da luz porque estaba escuro.
Riba dunha mesiña labrada viu, conectado a unha toma de corrente, o transmisor do que falara Edelmiro.
Colleuno e quixo probar se estaba en condicións, sen chegar a entender moi ben o por que.
Volveuno pousar no seu sitio despois de escoitar unha serie de asubíos agudos.
Entón sentiu que Rita collía a súa man esquerda.
Premeulla agradecido e así, sen se soltar un do outro, percorreron a casa toda despechando fiestras, probando a moleza dos leitos, sentindo a friaxe da auga, salpicada en xogos, que corría das elegantes billas de bronce labrado e rindo a cachón ó descubri-la ben dotada biblioteca _polo menos na calidade das encadernacións_ que León instalara alí.
_Van se-las once e vinte...
Hai que se mover axiña porque en calquera momento temos eiquí ó tal Edelmiro.
No tempo que eu carreto as maletas ti vai á cociña e prende o couso da auga quente...
A ducha, esta polo menos, tómoa eu só, quedas avisada...
Habemos ter tempo abondo para todo cando nos desfagamos de vez do paisano...
Veña, a correr...
Baixaron as escaleiras aínda presos das mans, e, ó chegaren en baixo, cada un deles colleu, sen falar, un camiño diferente.
_Moitas gracias...
Eu, para que o saibas, non penso dicir nada de ti, só que te me gardes ben porque se o Edelmiro, ou calquera outro paisano, tivese oportunidade de te ver así como agora estás, de fixo que lle rebenta a bragueta...
Non creo que fose posible defende-la túa virtude, nin polas boas nin polas malas...
_Agarda eiquí sen te mover...
_¡Que fermosas son!
Gracias, gracias...
Bicouno outra vez, de lonxe porque termaba da caixa coas dúas mans.
_Esta é a primeira vez que me regalas flores...
¿Por que?
_Algunha tería que se-la primeira, penso eu...
¿Non son bonitas?
_Preciosas, de verdade...
Vou mirar onde as coloco.
Volvía ela á cociña e Silvio atrás.
Pousou Rita as flores e seguía a sorrir cando o colleu da man que tiña libre.
Ó home parecíalle que o sorriso non era o de sempre e foi pousa-la ollada na caixa de plástico coma se aquilo fose o culpable de algo que el non comprendía.
Chegaron ó cabo da enorme cociña e pararon diante dun moble metálico esmaltado.
Baixouse a rapaza e abriu unha pequena porta redonda.
Aquilo era moi fondo e, de fixo, prolongábase pola parte de fóra da parede.
_Eiquí bótase o lixo, fíxate ben.
_Mira.
Había, no medio da portiña redonda, un visor de vidro toldado e Silvio chegou alí a cara.
Premeu Rita un botón vermello.
Oíuse un zunido xordo e, de súpeto, a luz violenta dunha grande lapa encheu o espacio todo que se abarcaba coa vista para desaparecer de contado.
_É un incinerador...
¿Por que me trouxeches flores desta vez?
_¡Que carallo pasa coas flores!
Eu crin que a ti che...
¡Méteas no aparello este e quéimaas!
Non hai dios que te entenda...
_Vounas poñer en auga.
Cando che cadre ben traes unha aspirina para llela botar, mantenas frescas por máis tempo...
Era ridículo pensar que a muller chegase a comprende-las súas intencións últimas por causa do ramo aquel.
Certo que era a primeira vez que lle regalara flores pero cando decidira facelo non pensara, polo menos conscientemente, en que fosen servir de elemento conciliador antes de lle chegar a plantexa-la ruptura que, estaba máis claro a cada paso, era xa inevitable.
Escoitábase outro zunido, este moito máis agudo e intermitente.
Tardou Silvio en se decatar de que se trataba do receptor portátil que estaba riba da mesa da entrada.
Saíu da cociña deixando a Rita enredada coas flores.
Tomou o aparello e necesitou probar algúns dos interruptores antes de escoita-la voz de Edelmiro.
_Estou fóra do zarro.
Ábrame a porta pequena.
Abonda con que lle dea ó botón dourado que hai na pechadura...
Fóra da casa andaban os homes a falar e non era cousa de que a visen, agora menos que nunca.
Procurou un sitio que a agachase ben das fiestras e foise sentar, levando a caixa canda ela, no piso de elegantes baldosas, recostando o lombo contra a parede.
¿Que comería o animaliño?
Se ía seguir alí gardado, e ela _sen entendelo_ desexaba telo por seu, non podía deixalo morrer coa fame.
Lembrou a biblioteca e imaxinou que nela tería que haber algún libro con fotos que falase destes insectos e que explicase os seus costumes.
Agardaría a que marchase o Edelmiro e despois faría todo canto fose preciso.
Ergueu a cabeza para se fixar nas flores.
Eran moi fermosas.
E tráxicas.
Coma unha confesión definitiva de Silvio.
Desque as vira nas mans del sabía, paso por paso, todo o que ía pasar.
O home agardaría ata o último momento para dicirllo.
Os primeiros días habían ser un puro esforzo para tela leda e feliz.
Despois, cando faltase pouco para marcharen do "pazo", produciríanse algúns pequenos reproches, algúns detalles incómodos...
El era un home de mundo e sabía manexa-las situacións e ela unha pobriña ilusa coa cabeza chea de fumes intelectualoides que tiña a obriga de consentilo e comprendelo todo...
Ou quizais agardase á viaxe de volta para o toque final, cando ela estivese xa no seu coche e el mudando as maletas.
Así escusaba a posibilidade dunha rebeldía teórica que a fixese dicir que non a marchar agachada na traseira do todo terreo e, en consecuencia, o risco de que houbese testemuñas dunhas bágoas que deberan ser inevitables...
Acordou cando xa Silvio estaba alí, dereito, diante dela.
Ela erguía cara ó home a caixa de plástico.
Fixouse Rita e comprobou que o animal era dun tamaño maior do que ela mesma lembraba.
Era coma se medrase no tempo que estiveran alí e agora fose dúas ou tres veces máis corpulento.
_Non, caceino eu eiquí, na cociña.
Andaba a correr polo piso e fíxeno entrar na caixa...
Non lle teño medo, ¿sabes?
Marcho á biblioteca para saber cousas del.
Buscou Rita entre os libros e soubo que Silvio tiña razón no que dixera pero que ó animal tamén se lle chamaba cadela de frade, forcadela, calabreta, cadela do abade... e máis nomes aínda.
Gustoulle que fose así.
Aquela enciclopedia falaba de distintas especies e aseguraba que era un animal inofensivo, polo menos para o home.
O que non dicía o libro era algo que para a muller empezaba a resultar evidente:
que o bicho medraba cos seus aloumiños.
Estaba certa diso.
Con todo, quixo comprobalo de vez.
Silvio chamouna para toma-lo aperitivo e ela acababa de medir ó animal _bulidor incansable ata que lle achegaba a man, que daquela amansaba agradecido e consentía calquera cousa que lle fixese sen se mover_ cunha tira de papel na que marcara, cun rotulador, a súa longura.
_Xa lle sei máis nomes _dixo ela_.
Tiñas razón no que dicía a túa avoa pero tamén lle chaman forcadela, cadela de frade, calabreta... dependendo do sitio.
É un bicho curioso...
_Si, pero aínda hai outro nome que nós lle diciamos de cativos...
O que pasa é que agora non me acorda...
_¿Cantos días imos estar eiquí?
_Non ten por que ser algo fixo... tres, catro...
Xa veremos...
Marchou ela á biblioteca e Silvio quedaba confuso, sen saber moi ben como había reaccionar diante dunha situación que non era a prevista.
A forcadela corría dun lado ó outro da caixa de plástico.
Volveuna medir Rita e puido comprobar que se axustaba de todo ós sinais que antes fixera na tira de papel.
Pasaran preto de trinta minutos.
Acariñouna a modo cos seus dedos.
Estivo así dez minutos e despois achegoulle outra vez o papel marcado.
O animal medrara dous ou tres centímetros.
Agora estaba xa segura.
Subiu coa caixa ó dormitorio e, da roupa que colocara nos armarios, escolleu un traxe de baño de dúas pezas, escaso de tamaño e dunha brillante cor vermella.
Despiuse a modo.
A cadela de frade estaba alporizada, brincaba con toda a súa forza pretendendo fuxir da caixa e facendo un ruído xordo ó petar contra as paredes.
Mirouse Rita no espello e, sen saber moi ben por que, sentiuse profundamente agasallada.
Tomou ó animal na man e deitándose no leito, deixouno correr ceibe por riba do seu corpo espido.
O tacto sinxelo das súas patiñas suaves producíalle unha sensación de pracer nunca antes imaxinada.
Pechou os ollos abandonándose a aquel xogo voluptuoso e nunca soubo ben o tempo que así pasara.
Acordou suorosa e leda.
Non lle estrañou nada comprobar que o animal xa era enorme, case do grandor da cría dun gato.
Espreguizouse satisfeita antes de se erguer e viu como a forcadela brincaba fóra do leito sen axuda.
Colleu unha das bolsas de coiro nas que trouxera a roupa e abriu a cremalleira.
O animal, coma se comprendese as intencións da muller, foise gardar polo seu pé.
Púxolle ela, sorrindo, unha toalla branca por riba.
Apareceu, por fin, o home, suando e con ademán satisfeito.
Deu un brinco infantil ó vela sen roupa ningunha e correu cara á piscina mentres se ía espindo.
_Ven, báñate outra vez canda min.
_Teño fame...
_¡Xa sei como lle chamabamos ó bichiño aquel de pequenos!
A miña nai dicía cadela lareta pero os cativos non...
Lembreino por causa túa, polo que estás a facer...
E agora rían os dous.
_Non, fareina eu.
Unha boa cea.
Andei mirando o que trouxeches e metendo cousas no frigorífico.
Xa teño pensado o que hei cociñar...
Agora entro, voume dar un baño quente na casa e despois poñereime ó labor...
Ela estaba leda, coñecíaselle nos ollos que escintilaban.
_Non.
Se preciso calquera cousa xa te chamarei.
A pesar da luz que aínda había aparecera xa a lúa, brillante e redonda, e semellaba ser ela a causa do silencio enorme que se apoderara de todo.
Volveu sentir frío e entrou na casa.
No televisor aceso a voz do comentarista celebraba unha xogada que a piques estivera de rematar en gol.
Silvio estaba triste.
Sabía que era así e sentíase estúpido porque non daba cos motivos do seu estado de ánimo.
Zunou o transmisor-receptor e pareceu que aquilo facía por volvelo ó presente.
Edelmiro marchaba da casa.
Ía pasa-la noite coa súa filla operada.
Cando volvese, de mañá, xa avisaría.
Andaba tan alporizado que a chamada de Rita para a cea fíxoo estoupar nun berro estarrecedor que encheu a casa toda.
A muller acudiu espantada.
_Ti non podes entende-lo que me pasa.
Moi pouca xente podería entender algo así.
Non quero cear...
Estou moi excitado e mesmo teño medo.
Sei perfectamente o que acabo de facer.
Hai que rebar algúns detalles, pouca cousa...
O demais é traballo para facer con máis vagar...
Mañá, ou cando sexa...
Non debo atender a ningunha outra cousa...
Cea ti se queres.
Eu vou repasa-lo que levo feito e despois dareime un baño quente antes de me deitar...
É preciso que estea en condicións, tomarei un par de pílulas para durmir e non quero que me molestes.
Non quero que nada me moleste.
Falaba coma se dese ordes polo que a muller marchou, en silencio, cara á cociña e alí contemplou, distante, o seu traballo anterior: a mesa posta, coas flores adobiándoa, as fontes fumegantes, os vasos de cristal labrado agardando, para escintilar orgullosos, á luz promesa e delicada das lapas de dúas velas vermellas sen acender aínda...
Chegoulle o arrecendo das viandas ben cociñadas e sorriu con tristura antes de se poñer a recoller coidadosamente todo canto colocara había unha miga.
Cada cousa no lugar que antes ocupaba, coma se ninguén andase nelas.
A comida e mailas flores ó incinerador para poder, despois, fregar todo e deixalo impecable.
Rita actuaba con máis seguridade e decisión a cada paso, ollando, de cando en vez, á bolsa de coiro na que bulía a enorme forcadela.
Cando a forcadela, enorme xa e amedrentadora, volveu, cun andar pousón e satisfeito, gardarse voluntariamente na bolsa de coiro marrón, acordou Rita daquel seu insuperable soño.
Acougada xa, subiu as escaleiras e foi entrar no dormitorio principal, prendendo a luz.
Silvio remexeuse inquedo no leito pero seguía a durmir profundamente.
Fixo ela ruído ó adrede para comprobar que o home non acordaba.
Eran as doce menos catro minutos.
Desconectou o aparello de queima-la varredura e colleu a mochila e mailo foco.
Botou unha ollada atenta a cada recuncho da cociña, apagou a luz e dirixiuse cara á porta.
Pousou no piso ó animal, preto da escaleira que levaba ós dormitorios e ela botouse fóra, pechando despois.
Virouse unha soa vez cara á casa, para ver como a porta se ía pechando engorde.
Sabía que a agardaba unha camiñata de doce ou quince quilómetros ata chegar ó seu coche, pero tiña tempo e azos abondo.
Quería chegar con día á gasolineira para que alguén a vise colle-lo auto e soubese que xa volvera, quizais antes do previsto, da excursión que a levara por aquelas montañas.
Por todo iso cumpría toma-lo camiño con vagar.
Cando pasaba por diante da casa, escura e soa, do Edelmiro sentiu ladrar a dous cans.
Sorriu porque comprendeu que o paisano, ó cabo, non fora quen a matar á "Perla".
Así tiña que ser.
Sentiuse leda e tan identificada coa cadela que decidiu que ese, "Perla", había se-lo nome que ela tomara para que así a chamasen sempre os seus amigos.
Eu non peso moito, case podería dicir que peso algo pouco de máis para a miña idade e estatura, pero, con todo, síntome cheo de agradecemento por ser el quen se prestara a quedar por baixo.
Este é un tempo no que os sentimentos acadan en nós tan grande intensidade que non paga a pena loitar por agachalos.
Aboian vivos, en cada pinga da superficie dos nosos corpos.
É coma se levarámo-la alma por fóra.
Por iso fago luí-lo meu pé despido contra a orella dereita do Gaspar nun aceno franco antes de me virar de novo cara á fiestra.
Dentro todo é mourenza.
_Aínda non vexo nada.
_¿Mancácheste?
Deixo pasar algún tempo.
_Non...
Vou baixar.
Relostra.
Unha luz fría enche a parede relampando nos vidros.
Gaspar olla ó ceo.
_Non é nada...
Fun turrar, daquela, contra a parede.
Óese o trono aínda lonxe.
O rapaz limpa a ferida coa man e, á luz dos relostros, o seu sangue semella mouro de todo.
Todos lle chamamos así ó enorme pao labrado con debuxos e pinturas que o señor Mirión chantara un día no medio e medio da aira.
Así lle puxera o calvo Lucas e explicara a todos as súas razóns.
_Unha pedra ergueita e soa é un monolito, ¿non si?
Iso vén do grego <distinto tipo="outra_lingua">mónos</distinto> que quere dicir só e mais de <distinto tipo="outra_lingua">lhitos</distinto> que é pedra.
Unha pedra soa, chantada ou non, sería un monolito.
¿Está claro ata eiquí?
Moi ben, pero iso é un pao, ben se lle coñece, e pao en grego era <distinto tipo="outra_lingua">xýlon</distinto>... entón isto que puxo aí o señor Mirión ten que ser un "monoxilo"...
Efrén o sudaca apuntara algo, ó primeiro.
Despois calara a boca para lembrar cousas el só.
Agora o monóxilo está deitado.
Derrubouse hai xa vintetrés días e ninguén se ocupou de volvelo erguer.
Percorro cos dedos da miña man dereita os debuxos labrados na madeira.
_Estás ti bo isósceles.
Estrelas, iso é o que son.
Outro lóstrego e Gaspar petando na porta da casa.
_Nada... ¿que facemos?
Estamos eiquí para lle pedir o monóxilo ó señor Mirión e chantalo no medio da leña que queimaremos no lume novo.
Iso é o que hai que facer.
Nélida finou este inverno.
Érgome nun brinco ó lembrar isto e, sen querelo, vou limpa-las mans ó pantalón.
Tamén a min me veñen cousas á cabeza ollando para o pao.
Certo que é coma un morto que estivese sempre rindo... ou coma unha grosa cobra que tamén fose unha fonte, ou coma unha femia inmensa que agarda para parir deitada riba da herba seca..., ou coma tódolos homes e tódalas mulleres e tódolos cativos collidos das mans e sen ollos para se veren uns ós outros...
Esa ten que se-la resposta porque ese é o número da eterna pregunta.
O carteiro, que, por atallar, pasaba o encoro na barca da comuna que levaba ós rapaces da escola e viña tres veces á semana, non volve dende hai vintetrés días.
Vintetrés días van desque o home que merca as olas de barro e mailos traballos de coiro e madeira estivera eiquí por última vez.
Da gorda Raquel e mais da súa filla que marcharan, hai vintetrés días, levar á vila os queixos de cabra no vello Land-Rover non soubemos máis nada...
E agora todos falamos pouco.
Preguntas curtas, respostas precisas e máis nada.
Podería dicir que temos medo de descubrir algo de noso que ninguén debe coñecer.
Pero tampouco non haberá quen saiba o seu propio segredo.
Ou igual todos sabemos xa o segredo de todos e non paga a pena escoita-lo que outro diga.
Hai vintetrés días que non ladran os cans nin mean as cabras.
É primavera e os paxaros están mudos...
Estámo-los dous coas mans nos petos do pantalón, ollando á porta verde da casa e sentindo riba de nós o ceo mouro.
Sei o que pensa o Gaspar.
Este é o primeiro ano no que o señor Mirión está na aldea polo san Xoán.
Sempre marchaba de véspera e non volviamos saber del ata ben entrado o mes da sega.
E así debeu ser ó primeiro.
Agora, di tamén a miña nai, as cousas son diferentes.
O magosto ou a malla dos catro ou cinco mollos de centeo que se apañan cada ano teñen máis sentido folclórico ca outra cousa.
Moita da xente que eiquí chegara marchou hai tempo, algúns morreron e repousan no adro da vella capela, co seu nome gravado nun dos chantos arrincados dos que aínda zarran parte da horta grande e agora ergueitos sobre a terra que os cobre...
Hai xente que veu de novo e tamén estámo-los que eiquí fomos medrando, pero os tempos son outros e tamén outros os intereses.
Sobre todo, e iso é algo que se cala, desque veu vivir eiquí o señor Mirión.
Estaba a rouca Esther a berrar algo sobre a importancia iniciática de certas migracións e, por riba da súa desagradable voz roufeña, escoitouse o ruído dun motor.
Calou a muller e calamos todos.
_Saúde.
Houbo algúns que responderon mecanicamente.
O home abalou unha miga a cabeza antes de seguir:
_Supoño que agora están eiquí a maioría dos membros desta comuna e iso para min é unha sorte e un bo aforro de tempo.
Moi ben.
Teño algo que lles dicir e quero que escoiten sen me interromper...
Chámome Mirión e son natural desta aldea.
Marchei polo mundo adiante hai unha chea de anos, moito tempo antes de que estas terras resultasen alagadas polo encoro e fosen abandonadas, cobardemente, por unhas xentiñas que non dubidaron en troca-las almas dos seus mortos por unha mísera presada de cartos cos que mercar un piso noxento na cidade... moito antes tamén de que vós viñerades asentar eiquí.
Son o amo, aínda o son, da casa do penedo, a do cimo do lugar, e veño vivir nela.
Estou afeito a me amañar só e non teño o costume de compartir nada, nin o meu tempo.
Nada dei nunca pero tampouco nunca nada pedín.
Estaremos en paz se vós ides ó voso e deixades que eu ande ó meu.
Cando me vexades pasar pensade que a aldea e mais eu somos un, sómo-la mesma cousa, e que vós, eiquí, sempre seredes algo así coma un transplante...
Instalouse nesta casa.
A carroceta dos da madeira fixera varias viaxes naqueles días carretando caixas e mobles.
A terceira tarde despois da súa chegada todos puidemos ver, chantado eiquí na aira, o monóxilo.
E ben sabiamos todos que el nada dixera.
Nós seguiamos a face-la vida de sempre pero coñeciamos que algo, non sabiámo-lo que, ía mudando co paso do tempo.
O Gaspar está a xogar, nervioso, coas mans.
Preme cunha delas os dedos dobregados da outra para facer estrala-los ósos nas xuntas.
Estamos, os dous, co carrelo recostado contra a parede gris da casa.
Romba o trono e baixa a rolos pola fraga para vir petar nas lousas do pendello.
Ten, Gaspar, os ollos perdidos ó lonxe.
Ben sei no que pensa.
Algúns meses despois de que chegase o señor Mirión, xa contra a primavera, volveran á aldea outras tres persoas das que viviran eiquí antes de se face-lo encoro.
Dúas mulleres vellas, sempre de loito, e mais un home, algo máis novo, irmáns os tres.
El, o, Severo, non era moito polo seu e pasaba o tempo todo, da mañá á noite, sentado nun tallo que tiñan no pendello vendo pasar de dentro para fóra e de fóra para dentro ás súas irmás que, aínda que ninguén sabía o que facían, estaban sempre a se mover dun lado a outro.
Elas si que debían ter algún xeito de relación co home da casa de cima aínda que fose lonxe da vista dos membros da comuna.
Tampouco esta xente, ó primeiro da súa chegada, non tiña con nós trato ningún pero, co tempo, foron mudando algo os costumes e comezamos a ver, de cando en vez, como unha das vellas, calquera das dúas, saía dalgunha casa ou falaba, nos lavadoiros do río ou á beira dun camiño, con outras mulleres.
Nunca cruzaban palabra cun home ou un rapaz.
Ninguén, fóra da vella Dosinda, volveu ver á loira Margot.
Pero ela está na casa porque fala soa e podémola escoitar dende o camiño ó pasar, aínda que non se entende o que di.
A vella acode cabo dela case tódolos días.
E tamén visita, soa ou coa compaña da súa irmá, outras casas cando non hai home ningún nelas.
A dicir verdade entran en tódalas casas menos na da gorda Raquel, un raro edificio que ten uns enigmáticos debuxos feitos con pintura vermella na pedra gris do cargadeiro e que, segundo di o calvo Lucas, xa estaban alí cando chegaran á aldea os primeiros membros da comuna.
Outra vez o trono, un estoupido violento que parece estralar xusto por riba de nós.
Collo medo.
Tamén o Gaspar se espanta porque vai turrar, doente, contra a porta muda da casa.
Eu digo que si coa cabeza pero ámbolos dous sabemos que non faremos tal.
Seguiremos eiquí, sentados e co carrelo contra as pedras mornas da parede, ata que saia o señor Mirión.
Así ten que ser.
Gaspar pecha os ollos e pregunta:
_¿Ti fumaches algunha vez?
_Si, unha...
Non me gusta...
¿Por que?
_A túa nai tampouco non fuma... ¿ou si?
_O meu pai fuma, moito... e tuse ás mañás...
Miña nai tamén fumaba pero non morrera diso... afogou no encoro cando eu tiña catro anos e medio...
Miña irmá ía face-los seis.
_Non...
Todo o mundo falaba do que pasara pero eu era moi cativo aínda... lévoche a ti cinco meses...
Houbera moito dó cando aparecera o seu corpo e viñera xente de fóra, o xuíz, seica, e outros homes...
Lembro algo de todo aquilo...
_Si, tamén eu...
Pero non entendía nada...
Igual foi mellor así...
¿Hai espellos na túa casa?
El ben sabe a resposta e por iso non podo evitar que se me enchan os ollos de bágoas.
_¿Que ten para elas este fillo de puta?
Tamén o Gaspar chora.
El e mais eu iamos, ó primeiro, velar ó señor Mirión cando baixaba pola beira do río.
Levaba os petos cheos de coios pequenos que ía botando na auga encorada para lle remexe-la superficie alí onde o río quedo reflecte as nubes, as árbores ou os valados grises dos antigos prados.
_Teño que che dicir algo...
Abálanselle co vento os cabelos arroibados.
Non sei como responder.
Gustar é pouca cousa.
Estou namorado dela...
Nunca fun quen a confesalo pero téñoa sempre na cabeza.
Hai preto de medio ano que non sei onde está e toleo por vela.
Unha espantosa mágoa enche o meu corpo todo.
É coma se xa estivese morto e ningún dos que están preto de min se decatase.
Gaspar permite, en silencio, os meus desesperados salaios.
Preme, comprensivo, nos meus ombros e agarda.
Vou acougando.
Algo hai na súa voz que me serena.
Enxugo a cara coa man aberta.
Sinto que me tremen os beizos pero, cun aceno, convido ó outro para que siga.
_Un día Mireia chamoume para cabo dela.
Era xa noite, polo inverno e eu ía merendar.
Fun ó seu cuarto.
Mira o que teño, dixo.
E eran uns pendentes de ouro con pedriñas que escintilaban...
Pregunteille de onde os sacara e ela ría.
Pensei que andara argallando na maleta grande, que os pendentes foran da nosa nai e dera alí con eles.
Non me parecera ben de primeiras, pero despois comprendín que era natural que fosen para ela.
A mamá estaba morta e Mireia era xa unha moza feita e ben fermosa.
Así llo dixen e ela seguía rindo.
Son meus, a mamá nunca chegou a ter nada coma isto...
Pobriña, morreu sen coñecer moitas cousas boas...
Quixen saber quen llos dera pero ela ría orgullosa e non contestaba.
Brillábanlle os ollos mentres colocaba as rosetas nas súas orellas.
Movía leda a cabeza e os loiros cabelos íanlle bica-las meixelas, rubias de emoción.
Despois correu, e eu atrás dela, ó cuarto do noso pai para se deter diante do espello grande do armario...
E eu vin como o espello a zugaba...
Igual que a terra seca chucha as primeiras pingas dunha chuvia de verán...
Boteime a ela pero escorregábase entre as miñas mans coma se non tivese corpo...
Cala o Gaspar coa testa baixa e non temos nin o consolo dun trono que xustifique o noso brutal estremecemento.
_Arrinquei a porta do armario e funa gardar á antiga corte, por baixo do mulime vello e seco...
Para que meu pai non soubese nada.
E nada quixo saber.
Cando chegou do obradoiro e viu que faltaba o espello ollou de fronte para min e as bágoas escorregábanlle por riba da barba mesta.
Non falou, nunca preguntou nada.
Hai tempo que sabe vivir carretando a dor no seu colo...
_Xa ves que todo está coma baleiro diso que, sen nós sabérmo-lo que pode ser, enche sempre canto temos ó noso carón...
A miña nai quedaba na casa, remexendo algo na cociña e rosmando cousas polo baixo.
_As pitas...
Fíxate nelas.
Están no poleiro, durmindo aínda, coma se tivesen decidido non acordar máis...
E eu cos ollos fixos na ventá para fuxir da visión dos petos do seu mantelo, avultados por causa dos coios que neles garda e que despois han servir para desface-lo espello do río.
Chega un vento quente que vén enche-la miña camisa coma unha vela de barco e pasa lambendo os corpos.
Un fío de sangue escorre da mancadura que Gaspar ten na testa e el non se decata.
Quixera emprestarlle o meu pano.
Rincha, ó se despechar, a porta da casa e nós ímonos erguendo a modo.
_¿Que tes aí?
Reméxese inquedo o rapaz sen poder fuxir da aperta.
_Non é nada...
_É moita perda deixar que se destrague así o sangue dun mozo forte e novo...
¿Non tes con que atallarlle?
Céibase Gaspar do brazo que o cingue e vénse achegar a min.
O vento move coma un sinal o pano co que enxugaba a mancadura.
O señor Mirión garda as mans nos petos do pantalón.
Xa non sorrí.
_Tamén eu estarei canda vós esta noite.
Todos estaremos alí...
_Igual chove e non podemos...
Non estou apuntando unha posibilidade, estou botando fóra un desexo tan forte que me vén mancar nas paredes de óso que forman os buratos que gardan os ollos.
Óese, chegando da fraga, o arrolo mentireiro dunha noitébrega e o seu canto arredado fai que nos decatemos da falla inexplicable de paxaros neste día de primavera.
E desfaise a tronada.
O ceo limpo de nubes vai deixando que esmoreza a súa intensa cor azul coa chegada dun serán opaco que todo enche.
Nada se oe.
Soamente os mínimos estralos da leña que arde feren sen forza o vello silencio que nos apreixa.
Ninguén ousa falar e non hai nenos que choren.
A vella Dosinda e maila súa irmá, desprendéndose, engruñadas, da mourenza da que formaban parte natural, vanse achegando ó señor Mirión e é coma se lle pregasen.
Os dedos encorcillados, a testa baixa con respecto e unha pretensión imposible de sorriso servil levan cara a elas tódalas miradas.
Algo que non se ve preme a miña gorxa e non permite saí-lo berro desesperado que rebenta o meu peito.
Brillan os loiros cabelos da moza e, co reflexo das lapas, escintilan contra a noite os ricos pendentes que enfeitan as súas orellas.
O monóxilo manda un cheiro insoportable.
Hai un remexerse inquedo que se transmite duns a outros.
Acéname Gaspar coa testa vencida.
Pegou o lume cun dos zapatos do señor Mirión e as lapas comezan a rubir polo pantalón de tea moura.
Tampouco xa non podemos ter medo.
Medra a súa figura alongándose contra a distante inmensidade do ceo.
_A xente deixouse engaiolar por esas trapalladas que nin sequera hai quen as meta polas corredoiras para chegar ó campo da festa, e ata están dispostos a colle-lo tractor e abrir unha pista para que eses fachendosos metan a súa porcallada de palco.
E logo non saben nin tocar unha peza con xeito.
Bah, merdalláns que son...
Nin chamaban os ramistas.
Debía de se-la orquestra máis esquecida de todas.
Agustín Reigosa era o teclista da Montecarlo e quen se apañaba coas contratacións nestes tempos complicados para os seus músicos.
Case non falaba, e se o facía era para solucionar algunha disputa na orquestra ou da-la orde para ensaiar un novo tema.
Tamén era el quen arranxaba as cancións de moda que lle parecía conveniente incorporar ó repertorio _nunca eran demasiadas_ cada verán, e decidía a orde na que se ían tocar na verbena.
Xamais lle escoitei cantar unha peza, a non se-la melodía que entoaba para que os outros músicos fosen collendo cadansúa parte na canción.
Fora el quen me escoitara toca-lo saxo coa vista perdida no branco da parede e logo decidiu que podía enche-la vacante para a sección de vento na Montecarlo para a súa axenda estival.
Sección de vento, ¿digo?
Trabuqueime.
Alí o único que sopraba no seu instrumento era eu, que pensaba xuntar algún carto tocando con eles para poder paga-lo vindeiro curso no conservatorio.
_Que días aqueles.
Claro que eu era un mozo aínda, e non había nin baile nin rapaza que me opuxese resistencia.
Se aínda tivese os teus anos e as cousas fosen como eran antes...
Pero han ser, ho, dígocho eu.
Vés no mellor dos momentos.
O Agustín vainos levar a festas nas que non se nos van resistir, eh, ¿non si, Agustín?
Moncho ceibaba unha gargallada e tiráballe a Reigosa o que tivese a man, un lapis ou o billete do autobús, que este esquivaba e despois esbozaba un sorriso na súa faciana sempre seria.
Notábase o aprecio que tiñan o un polo outro.
_Xa na primeira vez que subiron ó palco el empezou a moverse ó redor dela como os galos que se pasean de xefes no curral, ti xa me entendes, ¿verdade, rapaz?, e antes de que nos decataramos, xa o paspallás lle pasaba o brazo pola cintura á Rosa nos temas que o requerían, ou lle facía cariños coa palma da man.
Aquelo semellaba máis unha ópera desas nas que os namorados atopan que nunca puideron vivir o un sen o outro que unha parella botándolle conto para anima-la parroquia que baila.
Xa desde a primeira noite a Rosiña baixaba da furgoneta tralo Félix ó chegar á súa casa, e o noso Reigosa non volveu durmir quente.
Hai xa tres anos, e non hai quen o ature, rapaz.
Quen non dicía ren sobre o affaire da parella e o despeitado teclista era o Marcelo.
E era porque o Marcelo non abría a boca case nin para xantar;
ata semellaba que tragaba por unha pequena abertura entre os beizos, que debía de ser idéntica ó aceno co que acendía os porros que fumaba un tras outro cando non estaba marcando o ritmo coa batería.
Porque esa era outra das cousas estrañas do Marcelo:
malia a súa apariencia de macarra _fóra do uniforme da Montecarlo, sempre vestía os mesmos vaqueiros gastados e a chaqueta de pel sobre unha camisa aberta que deixaba ó aire o peito, fose o tempo que fose_, e o seu silencio de matón a soldo, era capaz de segui-las combinacións máis intrincadas nos tambores e os pratos, ata baixar con toda a suavidade necesaria coas escobas neses temas que o precisaban para que os corpos se pegasen uns ós outros, e que a parella vocalista disfrutaba coma nunca.
A primeira noite na que estreei coa Montecarlo xa conseguira marearme co cheiro doce e a especia do haxix que fumegaba en torno a el, coma unha nube que o seguía alá onde fose.
Eu sabía que os demais desaprobaban o seu vicio, e o Reigosa sobre todos, pero debía de se-la escaseza de bos músicos nos tempos duros que ían para orquestras como aquela a que conseguía que llo tolerasen.
E así foi aquel verán.
Durmía ata a hora do xantar e despois pasaba as tardes preguizosas entre as sabas revoltas, soprando na palleta do saxo, tentando de emula-las cadencias obsesivas e cheas de ansia dun disco de John Coltrane.
Soaba o teléfono e alí estaba Reigosa para citarme dous días despois no mesmo punto de encontro:
co seu falar de profesional, daba conta da aldea que nos contratara a última hora para a sesión vermú no día do patrón e para despois anima-lo baile pola noite.
A paga, a de sempre.
O repertorio, pois tamén.
O mesmo da semana anterior, onde nos pediran un novo éxito que ó parecer arrasa nas discotecas e que non puidemos tocar por non entrar no noso repertorio estival.
Soaron algúns apupos, pero a hábil psicoloxía que Reigosa manexaba tras anos de verbenas fíxonos saír con certa soltura do brete.
Adiantou un dos temas de Georgie Dann e a melodía amansou ós que devecían polos trópicos.
_Vou ver se hai un servicio por aquí.
E con estas palabras foise por detrás da igrexa cara á taberna que se adiviñaba ó final do valado que arrancaba ó final do prado no que estabamos sacando os lotes da furgoneta.
Moncho botoulle unha ollada longa á figura feminina que desaparecía espara abaixo e fixo un aceno que tanto podía entenderse como fartura ou picardía.
_Vaia, ho.
Nós aquí montando o negocio e a dama que xa vai na procura do bebexo.
E logo, aturala.
"Moncho báixame o micrófono que non lle chego:
Moncho vas moi á présa;
Moncho dáme un pito".
¡A foderse!
Ei, Félix, ¿seica non a deixaches satisfeita pola noite?
_Que alguén vaia buscala.
_A frase de Reigosa soou coma unha orde, non autoritaria pero si firme, e Félix suspirou antes de atravesa-lo prado e baixar polo valado.
Mentres os agardabamos cada un de nós adicouse a mata-lo tempo do xeito habitual:
Reigosa pasaba os dedos polo teclado e o Moncho limpaba cun pano as cordas do seu instrumento;
Marcelo acendeu outro porro e sentamos na herba coa vista posta na enormidade azul do ceo.
Como era de agardar, o público tamén se decatou da estraña opereta que acontecía sobre o escenario, e centrou de novo o seu interese nas evolucións da parella de vocalistas que remataron a peza pegados nunha desas posturas que ás veces teño visto ós patinadores sobre xeo na televisión polo Nadal.
A verbena aplaudiu a rabiar e ata se escoitou algún aturuxo que levantou gargalladas entre a concorrencia.
Rosa arredouse de Félix e describiu un semicírculo ó seu arredor, como cando un loitador tantea ó seu adversario, o corpo tenso e os ollos alumeados.
El parecía non darse conta do amolamento da cantante, ou, se o sabía, disimulábao nunha estratexia oculta que servía a sabe Deus que íntimos propósitos.
Reigosa marcou no teclado as notas que introducían a seguinte canción e, cando escoitei a Rosa entoa-las primeiras frases, tiven un presentimento de que a cousa podía estoupar en calquera intre.
E foi xusto no remate da frase cando Rosa traspasou a xa por daquela fina liña entre a aparencia e a realidade, e lle arreou unha labazada na meixela de Félix que o deixou seco no sitio.
A xente, que xa deixara case baleiro o bochinche, estalou nun aplauso que deixaría xordo ó fogueteiro da mañá, e irromperon no debate amoroso con berros que tentaban caldea-la cousa.
_¡Dálle duro, arréalle outra, que ben o merece!
E mentres, nós tocando o intervalo instrumental entre o primeiro diálogo e o segundo.
Foi entón cando Félix se levou a man á meixela e fixo un aceno de limpala, coma se lle botaran cuspe en vez dunha zoupada, antes de empezar coa súa vez.
E dito esto, fíxonos o sinal convido nestes casos e arrancamos cun pasodobre.
Duramos dúas cancións máis sobre o escenario:
achegouse onda nós o presidente da comisión de festas e foi claro.
_Non hai cantantes, non hai pezas.
Non hai pezas, non hai verbena.
Rematou a festa.
Unha vez desmontádo-los nosos instrumentos e o precario xogo de luces que levabamos connosco, atopamos a Félix agochado no fondo da furgoneta.
Ninguén lle falou, e el non fixo esforzo ningún por facelo.
O Moncho puxo o motor en marcha e agardamos a que Reigosa voltara con Rosa, que se refuxiara na taberna.
Vímolos subir polo cómaro, a cantante coa chaqueta negra de músico de Reigosa cubríndolle os ombreiros, mentres este lle agarraba con delicadeza os brazos e a agarimaba coa mesma seriedade que cando foran parella.
Na viaxe de volta só se escoitaba o zunido do motor.
Ó deixa-las corredoiras da aldea entramos na estrada principal e as farolas ían marcando coma chantos o camiño.
Marcelo ficou durmido, ó igual que Rosa, aínda que esta o fixo no colo de Reigosa, que ollaba con insistencia o baleiro escuro da vía que se ía abrindo ante nós.
Ó chegar á cidade, Félix foi o primeiro en baixarse.
Fíxoo sen despedirse, camiñando sen mirar atrás ata o portal do edificio das aforas no que vivía, a chaqueta engurrada e arrastrando os zapatos.
O silencio quebrouse cando deixamos a Rosa e Reigosa na casa do segundo, no mesmo lugar no que a penas dous meses antes eu tivera que tocar "Ansiedad" e "Bésame mucho" para demostrar que valía para unha orquestra de terceira fila como a Montecarlo.
Ían agarrados como na aldea, e bicáronse longamente na beirarrúa mentres a furgoneta se puxo en marcha cos tres que aínda quedabamos por chegar á cama.
Non podía deixar de matinar no que acontecera aquela noite.
_¿Pero seica estás parvo?
Xa che dicía eu que Agustín érache coma un raposo.
_¿Pero logo non foi unha casualidade?
_¿E logo por que non te vin nunca cunha muller?
_Mira rapaz, eu sei desto coma un experto, un psicólogo, ou un observador.
O meu caso xa é outro conto.
Aquela gargallada foi a derradeira que compartimos o Moncho e mais eu.
Xa non houbo máis verbenas aquel verán, ou é que non volveron chama-la Montecarlo, ou quizais Reigosa declinase as ofertas.
Ou mesmo atoparon outro saxofonista con mellores coñecementos do repertorio verbeneiro ca min.
Nunca se sabe.
_Xa está o Montero dirixindo o tráfico.
_Deixa, ho, que non lle fai mal a ninguén.
_Madia leva.
Desde logo, o Rachas luciuse este ano, é boa verdade.
O fillo no sanatorio coa perna escachada, e este fato de pailáns que non saben nin tocar un pasodobre ás dereitas.
Baixo o toldo ía calor.
Pingas de auga rolaban pola lona e o sufoco era unha sensación que secaba as gorxas da parroquia.
Berrábanse os nomes das bebidas, o fume das farias facía espirais e flotaba en nubes en torno ós farois do bochinche.
A xente apertábase nos mostradores, e o taberneiro corría dun lado ó outro mentres pensaba en que o mellor para o negocio era arrimarse máis ben a unha orquestra de desastre que a unha de sona.
O Montero atopábase cada vez máis atarefado regulando a circulación imaxinaria do campo da festa.
_O que son as cousas.
Este home, que parecía tan formal, pasou as probas para ser garda, e logo deixárono fóra porque había outro que tiña recomendación.
_¿E ti cres que lle deu o aire por eso?
_E logo, non ves que foi cando colleu a botella e non a soltou.
Home, dentro do que cabe, aínda tivo sorte, porque o Marcelino colleuno para desbravar de silvas as estradas de aquí á vila, e dálle algo de vida.
Se non, xa estaría no cemiterio hai boa.
_Tardaremos en velo, digo eu.
Con este ridículo.
_Non esteas tan seguro dese conto.
Éche un túzaro, sábelo.
_Pois é boa verdade.
Aí o tes.
_Queridos conveciños e amigos que nos visitades nesta data tan sinalada.
A parroquia riu cunha gargallada única.
Aquelo non arredaba ó Rachas.
_¡E senón, que non sexa por min!
_Xa estamos, Edreira.
Pois non e-lo máis indicado para falar, que nin mil pesos para a festa deches.
Se por min fose, non habías entrar aquí.
_Se non melloran na segunda parte, eu quero os meus cartos de volta.
_Aí, aí falaches.
_Veiga, ¡nada!
Freire, ¡nin un peso!
_Pois se eses non pagaron, a min que me devolvan os cartos.
_¡Banda de desagradecidos!
¡Desgraciados!
É a última vez que me encargo da festa.
A igrexa estaba baleira, despois de que o cura dese a bendición e o amén resoase respectuoso baixo a cuberta de tellas.
As vellas detivéranse rosmando ante a figura de San Campio e fóra xa se elevaban as primeiras conversas no adro, salferidas polo estrondo e asubío dos foguetes.
O avó, como en tódalas misas, quedara atrás na súa calidade de vello sancristán ou axudante nos mesteres da celebración.
A súa recentemente adquirida condición de viúvo facíao o máis axeitado para eso, e todos na aldea estiveran de acordo:
don Ovidio precisaba unha man para as celebracións, e ata semellaba que a miúda igrexa gañaba en importancia coa presencia do acólito.
Ó principio, non podían crer que un rapaz tan novo viñese de cura para a aldea.
Os días nos que os rapaces botaban fóra a meirande parte do ano, estudiando no Seminario, semellaban lonxes e doutros tempos, e tampouco houbera un exceso de vocacións entre a parroquia.
Había demasiado traballo nas leiras, e, cando por fin se puido face-lo bacharelato na vila, a mocidade empezou a colle-lo coche de liña para ir ó instituto.
O anterior crego, don Gaspar, respondía á estampa do sacerdote rural que tanto fai rir nos chistes de taberna:
panzudo e rubicundo, tiña dificultades para andar e sempre berraba máis da conta cando se quería facer entender na sancristía amañando as contas dun enterro ou ó dar explicacións a algún viaxeiro perdido e interesado polo barroco do rural.
Tiña outras moitas parroquias nas que misar, e atendíaas a todas indo dun lado para o outro nun vello Dous Cabalos que avisaba da súa chegada polas pistas.
Don Gaspar tamén tiña fama de teimudo e túzaro;
media aldea non lle dirixía a palabra desde o día en que cambiou a data da festa.
Durante semanas non se falaba doutra cousa nas eiras.
_En mala hora tivo boa idea o crego, ho.
_Foiche cousa do demo.
_E que vai ser do noso San Campio queridiño.
_Dan ganas de ir falar co bispo.
Non se sabe se alguén da aldea foi dar ó bispado, pero o conflicto do crego debeu de chegar ós oídos da curia.
Don Gaspar non chegou a ve-la festa en agosto, como foran os seus plans, e no seu lugar apareceu o novo crego, o rapaz que parecía te-los estudios recentemente rematados.
El mesmo llo confirmou á parroquia despois da súa primeira misa.
A expectación que correra polas casas da aldea encheu a igrexa e os máis vellos non lembraban xuntanza tal de fregueses.
Don Ovidio contoulles que viña dunha vila da costa, seu pai, que morrera el aínda moi novo, fora capitán da mercante, rematara no maio pasado no Seminario, quen quixera falar calquera cousa que fose podía visitalo sempre, as portas da igrexa abríanse para todos, e que o próximo ano habería que ver de atopa-la mellor data para a festa, seguramente no día que se celebrou durante tantos anos.
Tanta amabilidade e disposición fixo baixa-la curiosidade, e na aldea só se dicía que o pobre don Ovidio, tan novo, lido e douto, vírase obrigado a renunciar a unha carreira prometedora en Roma para andar dando comuñóns ás vellas nas aldeas, un castigo por estar en desacordo co rectorado do Seminario.
O conto repetiuse un día e outro na taberna, pero, entre que o crego non daba motivo de queixa e que o anuncio da voda do fillo do Rachas caeu coma unha bomba, pronto se esqueceu o pasado rebelde que puidera te-lo cura.
_Pero Elías, home, eu xa nin pensaba que esas cousas se seguiran facendo.
Eu cría que eran historias doutros anos e que a xente pensa doutro xeito, ¿non si?
_¿Pero na comuñón?
O momento máis importante, a consagración, cando o Noso Señor se fai carne.
_Escoite, Elías, ¿vostede oíu falar de Victoria?
_Non.
Fóra rebentaban os foguetes, que anunciaban na súa intensidade a traca final.
O cura e o sancristán detivéronse a carón da auga bendita.
_¿Como te chamas?
_Vostede dígalle que o pirixel mo traen a min para bendicilo.
_Non sei por que lle fai tanta gracia.
É tradición.
_Tradición, non.
Ignorancia.
_Elías, ó Papa non mo meta nesto.
Riron os dous homes.
Logo falou o rapaz, sen case coller aire, todo seguido.
_¡Ai, pillabán!
¡E podes falar e todo!
_Pero que che dixen.
Esto non pasaba de non seres tan lambona, que es unha lambona.
A ver porque non podes empregar unha culler como o resto.
O coro de veciñas aproveitou a saída da sobriña para repañar algún doce máis da caixa antes de que Leonor decretase o embargo dos biscoitos.
Eran tres.
O trío lucía un loito que se instalaba na gama que vai desde o gris do mandil e as medias, ata o negro carbón da la coa que se prevían da sempre traizoeira fuxida do sol, aínda que o verán atravesaba un dos seus meses de apoxeo.
Tiraban das mangas sobre os ombreiros e xuntaban as mans sobre o regazo nun permanente estrullar do pano que viaxaba con tanta frecuencia ó nariz coma ó peto.
_Ai, Hortensia, que fácil é falar.
Ti gobernas na túa casa e nós na nosa.
A min os biscoitos desaparecéronme da cociña hai tempo, e mira que llo lembro á filla cada vez que baixa á vila:
"Ermiliña, filla, se pasas pola tenda do Melimes, cólleme unha caixa dos biscoitos eses que traen de León".
¿E ti cres que me fai caso?
Coma a un gato.
_Don Jesús si que era un doutor dos que unha podía fiarse, e non destes rapaces que teñen alí no ambulatorio da vila, tan noviños.
E eses que van saber, cativos.
_E xa viches o que fixeron os sobriños de don Jesús.
Chegaron á casa, colleron o que lles deu mellor cara, e logo pecharon para non voltar.
Disque dixeron un día na taberna que os viran na cidade, moi ben vestidiños dando un paseo pola beira da praia.
_Tan ledo como era.
Parecía que nunca lle faltaba un chiste.
_E como ría, enchía a taberna toda.
_Pois eu víacho moi apagado.
Vai para un ano, e xa na festa non andaba espelido coma sempre.
_E logo, ¿ti que pensas, Fina?
Se teus fillos argallasen irse á vila ou á cidade, ben que ías tomar polo cu.
¡Me cago na chicoria!
_Dúas semanas despois da festa, e alá foi para o asilo.
_Pero disque xa non son coma antes.
_Déixate de lerias, nin funeraria nin asilo, a casa, é como Deus manda.
_¿Sabedes que me estades dando moitas ideas por se vos portades mal?
A súbita chegada da sobriña alporizou o coro de vellas coma cando sentían o raposo rondar polas leiras cheirando as galiñas no aire.
_Mire, tía.
Fágolle-lo café e liscan para a sala.
Que está a chega-lo resto para cear, que seica xa rematou o partido.
E non me leven a contraria, que xa sei que facer como me amolen moito.
¿Entenderon?
_Un para cada unha e rapidiño, que xa vexo que non só en parolas aproveitaron a miña saída.
_E pensar en cando a zoupaba por deixar que a froita arrolara polo cómaro.
_¡Me cago na chicoria!
¡Calquera lle di algo!
_Tes auga canta queiras no pozo.
_Quita de aí, ho.
Que xa me lavei.
_E calquera diría que ti es miña muller.
_Vaian falando co cura, logo, que haberá que ir adiantando tempo.
_Pois cacho festa que nos deron este ano.
A misa, inaguantable, a orquestra, polo que se lle viu na sesión vermú, outra merdiña como a do ano pasado, e, para rematalo, ímo-los casados e deixamos que nos rouben o partido.
Así non me estraña que a xente estea a se marchar para a vila e non volva nin para o patrón.
_Ai, ho, ¿pero escoitades o que di o lacazán este?
Agora xa ninguén dubida que na aldea todo foi ó carallo cando nos quitaron o noso San Campio queridiño.
Pensei que se me estragaba a alma cando cheguei para o rosario e o vin alá, arrombado xunto coas escobas de cana para quita-las arañas do tellado, chorei e chorei alí mesmo.
E o cura, cando me viu, deu a volta e saíu pola porta que dá ó cemiterio.
Pobriño, se a culpa non era del.
_E que calquera lle di que non ó Rachas.
_San Euloxio, tía, que é o patrón.
_Claro, co conto de que era o Rachas o único que tiña os cartos para paga-la festa, pois imos nós e deixámoslle face-lo que lle deu a gana.
_E vaia amaño o do fillo.
Non ha vir pola aldea nun tempo.
_¿E logo?
¿Que pasou?
_Tronzáronlle a perna no partido dos solteiros contra os casados.
A esta hora andará polo hospital da cidade, que o levaron na ambulancia desde o ambulatorio da vila.
Os friames e os queixos deixaran paso a unha fumegante pota chea de ameixas.
O recendo a salitre mesturábase co do pirixel picado abaneándose na salsa.
Os pratos ían e viñan de man en man, transportando as frases da disputa.
_Carallo.
Xa se lle vía que había de dar lonxe.
_Pois o caso, e os máis vellos saberédelo, o Manteiga e o Rachas empezaron xuntos na profesión, aquí na vila, cando o señor Manuel o do Peirao, en paz descanse, os contratou para reparti-las gasosas naquelas furgonetas que diante só tiñan unha roda.
O conto non che está moi claro, pero dise que foi cousa dunha muller.
Pelexaron, houbo liorta, e foi cando o Manteiga deu en marchar para a emigración.
Xa sabedes que ó Rachas non lle foi mal:
calquera non se poría no seu lugar para dirixi-la empresa esa de transporte que ten.
Mais a teima ó Manteiga non lla perdeu nunca.
E agora mudou a data da festa para finais do mes para que o inglés perda a misa, que seica che é moi devoto do San Campio benditiño voso.
_Pero o Manteiga andábache por aquí.
E vino eu na igrexa.
_Uliría algo, que para chegar a onde está debe de ser máis listo que o propio Deus.
_Éche cousa do demo, ho.
_¡Malia leva!
As mulleres anunciaron a súa chegada coa conversación que as precedía desde o espaller.
Deron explicacións da súa tardanza.
As cunchas das ameixas cascarillaban ó caer no caldeiro para as galiñas.
A carne do polo rouboulle ritmo á conversa e o tinto corría de novo polos vasos.
De detrás da igrexa chegaban os sons inequívocos da verbena.
Os ecos dun pasodobre español resoaban na noite malva do val.
_Como non o fagan mellor que na sesión vermú, han rematar a patacazos con eles.
_Xa está a Fina co conto de sempre.
_E tenche toda a razón do mundo.
Nin San Campio, nin boa verbena, nin volveu a xente á aldea, os vellos para o asilo e esto vai morrer coas casas pechadas e as leiras sen traballar.
_A modo, Hortensia.
_Oíches, Leonor, ¿de onde sacaches estas cacahueses?
_Ata semella que as patacas nin saben como antes.
_Sonche da taberna.
_Están frías.
_¿E que me dis das orquestras?
Nin unha xota nin unha polca ó dereito.
_Pois están balorecidas.
Comer, cómense, pero esto non ten xeito.
_Pode que chas deran ayere, pero teríanas ciscadas polo ultramarinos.
Ó mellor estaban alí desde que o pecharon.
_O de antes si que eran festas.
Saïamos todas xuntas e non había verbena na bisbarra á que non foramos.
Eu fartábame de bailar, coa Obdulia, a Rosario, a Virtudes, que sei eu, e ti tamén, Tomasa, ¿lembras?
_Para escorrenta-lo medo.
_¿Medo?
¿De quen, ho?
Cantabamos porque eran as nosas as voces máis fermosas da bisbarra, ¿ei Tomasa?
_Que despistada son, pensei que llo estaba preparando a teu pai.
Negro, sen azucre.
Era así como lle gustaba, ¿non?
Asentiu cun movemento do queixelo.
Pousou a cunca na mesa que o separaba do televisor, e o can uliscou o café.
A tía Pepa sentouse ó seu carón e buceou nas canles do aparello.
Parou na imaxe dun merlo asubiando na póla dunha cerdeira.
O labrador moveu unha orella, atento.
Tía e rapaz sorriron.
A voz do narrador dun documental era coma un eco afastado, semellaba que proviña do exterior da casa.
Eran palabras soltas as que se escoitaban entre as sombras do salón.
Nacho incorporouse para darlle máis volume ó televisor, pero a man da tía detívoo.
Caeu de novo no sofá, coma se o moble fose a engulilo.
A morte do pai enchera a casa de loito, de silencio.
Non era que lle importase pasar sen a festa, despois de cinco anos de estudios na cidade non botaba de menos os costumes da aldea.
Pero non se daba afeito á sordina que afogaba calquera actividade no fogar.
Pensou en Irene de súpeto, e a nostalxia deulle unha labazada que sentiu subir coma un tremor pola columna arriba.
A cidade ficaba lonxe, lonxe como a lembranza dun tempo que pertencía xa ó pasado, incluso máis lonxe na súa memoria que os días da infancia na aldea ou a trasfega á vila para ir ó instituto, períodos revividos desde a inesperada volta coa familia.
Cun esforzo desfíxose da trampa mol na que se convertera o sofá e saíu ó corredor da casa.
O can foi tras del.
A pregunta da tía quedou flotando na penumbra quente da tarde.
_Home, Nachiño.
¿E canto tempo levabas ti sen vir por aquí?
A Lola, filla doutra Lola, a dona viúva desde sempre da taberna, a fermosa rapaza coa que compartira dous cursos no instituto antes de que ela se atrasara e tivera que repetir.
As Lolas que miraban as dúas ó tempo ó escoita-lo nome no bar ou no ultramarinos, pechado xa antes de que el marchara á cidade.
A Lola que o tivera tremendo unha noite de xeada antes de que Irene entrara na súa vida e soubese o que era o insomnio ó carón dun corpo nu e durmido.
_Polo menos non vés desde que te fuches á cidade para facer carreira.
Había un punto de sarcasmo na voz, que o fixo dubidar na resposta.
Optou por un sorriso diplomático e fixo un xesto subindo os ombreiros.
A Lola devolveu o sorriso e acobadouse fronte a el na barra.
_Era.
Pero vou tomar café con leite se te-la máquina acesa.
¿Onde están todos a esta hora?
_¡Arrastro!
_Pero ti antes non tiñas can.
_Chámase Irene.
_Segue e seguirá.
Rematou a carreira ó tempo ca min.
Iamos vivir xuntos mentres eu facía o doutoramento, e ela entraba no bufete dun tío seu.
_Si.
E xa ves.
De avogado e con moza rica na cidade, aquí me tes.
Meu pai morreu e alguén terase que facer cargo da notaría.
Pero agardo non pasar moito tempo.
Esto non é para min, e non quero rematar...
_Coma min.
_Pensaba dicir coma eles _e sinalou coa cabeza ós xogadores.
De novo, o sinal.
_¿E quen?
_Pois o Rachas, ¿non sabías?
_Estás espelido, eh.
Tampouco foi para tanto.
Levoume seis meses e xa está.
A moto, un agasallo por aquí, imos ó cine á cidade, visto así, calquera moza a esa idade caería, ¿non?
_A ver, ho.
Veña outras dúas ducias, que imos gañar.
Home, Nachiño, canto tempo.
_Seica ides por diante.
A Lola chiscoulle un ollo e retiroulle a cunca.
Non houbo cea na casa.
Achegouse pola cociña e quentou nunha pota unhas culleradas dos callos que sobraran do xantar.
Mentres remexía lembrou a conversa que suscitara na familia a elaboración do menú;
a nai botara na pota a mesma cantidade de carne que cando a mesa era presidida polo notario finado:
só os tomaban el e mailo fillo, os demais limitábanse a come-los garavanzos e unta-lo pan no mollo.
A tía foi a primeira en terciar na desavinza.
_E logo, non facía falla botarlle tanta carne ós callos, ou.
Unha fila de vellos sentados diante do televisor substituíra os xogadores de cartas.
O resto do bar, igual que pola tarde, estaba baleiro.
Lola entretíase facendo o encrucillado dun xornal atrasado, sentada nun tallo por dentro da barra.
Botoulle unha ollada que el entendeu de complicidade.
_Está miña nai alí.
Logo virá.
_Fixo un xesto co brazo para mira-lo reloxo_.
Xa cedo é o descanso.
Despois tócame saír a min.
E si, irei ó baile.
Se non me propós algo mellor.
Fixo un movemento cos ombreiros idéntico ó da tarde.
A Lola riu de boa gana.
_Quen me dera estar onde estás, Nachiño.
Enténdeme, non polo de teu pai, dígoo polo que estudiaches.
Xa ves, tempo hai que deixei o instituto e aquí me tes, metida no bar e aturando a miña nai e ós clientes.
E non che hai nada que facer.
Aspirou do porro e púxollo entre os dedos.
_Eu estou de volta.
_¿E por canto tempo?
¿Non te agarda a túa moza na cidade?
E se non é esa ha de ser outra.
Faime caso.
Verás como vendes ou pechas a notaría antes de que deixes que te mate por aburrimento.
Ben o sei.
Xa de pequeno se che vía que esto non era para ti.
Nin a aldea nin a vila.
Na cidade está a túa vida, Nacho.
E eu ficarei aquí, outra viúva de por vida coma miña nai.
A noite tamén traía os seus sinais.
Polo bar entrou a voz da viúva saudando ós vellos que preferiran o televisor á verbena.
A Lola apagou o porro co zapato e gardou o que quedaba cos cigarrillos.
_Acabámolo fóra, ¿paréceche?
No campo da festa a parroquia estaba envorcada nas barras de madeira do bochinche.
Outros ían no sentido contrario ó deles, camiñaban cara á taberna.
Os da orquestra apousaban os instrumentos e baixaban do palco.
Fronte a eles, a rapazada corría en círculo para tratar de collerse uns ós outros.
Alguén lles fixo un aceno desde os toldos negros onde se bebía.
Devolvérono e seguiron adiante.
Pasaron a igrexa e baixaron ata os bidueiros que medraban na beira do regato que logo cruzaba por baixo da estrada nacional.
A herba ulía como na sega.
_Alí empezamos un ano novo ti e mais eu, ¿lembras?
_Lembro.
_Vaia asentos.
A Lola pechou os ollos e deitouse na herba.
_Que tola era.
Non se me ocorreu mellor cousa que empeza-lo ano fodendo.
Ata trouxen o champaña do bar.
_Virou e ollouno cara a cara_.
E prefería que foses ti e non o Rachas.
Xa me fixera putadas dabondo.
_Dime a verdade.
Esa foi a túa primeira vez, ¿non si?
Asentiu.
A cabicha aínda fumegaba.
_¿E viñeches por estrearte ou porque che gustaba, sequera un pouco?
_Gustábasme, Lola.
Non vía a hora de que chegara o que me propuxeras.
Nunca volveu ser igual.
Mira que pasamos frío.
Na cidade as cousas sonche outras, máis doadas ó mellor.
Pero non coma aquela vez.
Coidei que se me ían as forzas do ben que me sentín.
_¿Cres que, ó mellor, ben, que a cousa puidera durar?
Deitouse a carón da rapaza.
A respiración facíalle subir levemente os peitos.
Púxolle a man no brazo nu.
Ela abriu os ollos e bicouno nos beizos.
_¿Podería ser coma antes, Nacho?
Unha noite coma antes.
Bicouna no peito mentres coa man lle liberaba o peito rosado do encaixe do suxeitador.
Ó lonxe a verbena comezaba de novo.
Non tiña nin ganas de contestarlle á avoa.
Coa man fixo un xesto que trataba de ser unha negación.
O movemento do brazo afundiuno un pouco máis na cadeira.
Sentiu como se lle ían pechando os ollos, e os pasos das zapatillas da avoa ranqueando na cociña resoaban como un rumor cada vez máis afastado, no que soaba entre ecos o seu nome.
_Carliños.
Carliños.
Esperta, ho.
Charlie.
Carliños.
Carlos.
Carlos Manteiga Presedo.
Os apelidos impronunciables no colexio londinense onde entrou con catro anos e saíu ós dezaoito para estudiar medicina nunha universidade inglesa.
Charlie, o emigrante tímido que voltaba cada verán á aldea, da man de seus pais ó apearse do 850 do tío, para pasar agosto todos xuntos baixo o teito da casa dos avós.
Carlos Manteiga Presedo.
Un nome polo que nunca o chamaran, e que só tiña a validez referendada polo retrato do pasaporte para certificar que aquela era a súa identidade verdadeira.
Para os demais era Charlie.
Para os ingleses, a comodidade do diminutivo, a familiaridade no trato cun rapaz ó que só se lle notaba a condición de emigrante nos raros apelidos cos que figuraba nas listas de exame.
Para os da aldea, o exotismo que imaxinaban cheirar nun nome que tanto podía pertencer a un ás do balón como lerse nos créditos de arranque dunha serie americana de acción.
Cando eran cativos, rodeárano para que lles traducira a cada un o nome á versión anglófona, seguros de soar máis distinguidos.
Aquel día as corredoiras devolvían os ecos da rapazada chamándose uns ós outros.
Peter, Stevie, John.
_Charlie.
_Si.
_¿Oíches, Charlie?
¿Aínda non sábe-lo da noite de vodas do Rachas, ou?
_Conta.
_Xa sabes que hai dous veráns o Rachas xa andaba coa rapaza aquela da vila.
Aquela que baixaba ó instituto en moto.
_Eso é.
_Pois xa vai para seis meses que o pai do Rachas apareceu pola taberna e convidou á parroquia.
Non ó vaso que tomaban.
Pediu whisky para todos.
Xa sabes como foron sempre de fachendosos.
_Deixouna preñada.
_Víase vir.
En Inglaterra esas cousas tamén pasan.
_O que che dicía.
Aquelo sentou mal.
O Ferradás chegounos un día e dixo que se soportaramos ó Rachas na aldea tanto tempo, que non se podía ir sen unha boa lembranza de nós, agora que ía vivir onde os señoritos da vila.
Así que maquinamos unha vinganza.
Raúl soltou o de lanzar bombas fétidas ó saír da igrexa, mentres lles caía o arroz enriba.
_Sempre foi moi burro.
_Dixemos que non.
Tampouco era cousa de tirar contra a rapaza, aínda que, se casou co Rachas, trigo limpo non pode ser.
O caso é que decidimos agardar ata o convite.
Como a cerimonia foi a media tarde, pasamos polo restaurante despois das copas de sempre na taberna, as que tomamos para animar un pouco a noite sen deixa-lo peto baleiro ó baixar á vila, e no banquete xa estaban partindo a torta e servindo o merengue entre as familias, que todos xuntos aínda sumaban.
Seica seiscentos ou setecentos, que para vir da aldea é abondo.
Ti estiveches por algunha voda das de aquí, ¿ou?
_Que veña de Inglaterra non quere dicir que sexa parvo.
_Síntoo.
Sabiamos que o Rachas deixara o tabaco na barra.
E como alí traballa de camareiro Enrique, o da casa dos Varela, pois dixémoslle que agachase as bolsas do estanco no almacén, e logo deixounos alí ben tapados polas caixas das cervexas e dos refrescos.
Non pasaran nin dez minutos cando entrou o Rachas, xa sen gravata, que lla roubaran para cortala en anacos entre os comensais, na procura do tabaco.
Sen gravata entrou no almacén, e sen camisa, pantalóns, nin calzóns tivo que saír.
¡Ata os calcetíns lle quitamos!
O Enrique pechara a porta que daba á barra, e as dúas que lle quedaban eran a da rúa, que tapabamos nós, e a do salón nupcial.
O tío abriu unha fenda para chamar a alguén que o viñese tapar, pero os músicos que contrataran xa empezaran a quenta-los instrumentos e non o podían oír.
E foi daquela cando o Ferradás saíu coma un raio e dun empurrón botouno nu no salón.
Atrancou a porta coas caixas das cervexas e saímos a correr pola outra.
Non paramos de rir ata o Dinos.
Ó Rachas non se lle viu a cara pola aldea en moitas semanas, e aínda é hoxe que a seu pai cústalle traballo baixar pola taberna.
Riu de boa gana el tamén coa historia do Stevie.
Lembraba ben a tarde na que o Rachas se lle achegara co balón baixo o brazo e lle negara a entrada no xogo.
Á afronta verbal seguíralle unha patada nas costas do Rachas, a única vez que se aventurou máis alá da coiraza da timidez e lle arreou co pé.
Naturalmente, levara as de perder.
Lembraba aínda sen dificultade o sofuco das pernas do outro sobre o peito e a calor que lle enchía a cara trala pel que lle puxera vermella o puño pechado do Rachas.
O azul implacable do ceo non variara na súa opresiva claridade.
O recendo dos callos perseguíao como a sombra marrón dunha pantasma que se resiste a que a esquezan.
Non abrira aínda o bochinche, pero o equipo dos solteiros arrastrara desde a taberna unha caixa de cervexas frías.
No campo de fútbol a luz inundábao todo e convertía o laranxa das camisetas nun reclamo á irrealidade da tarde.
Detrás do sabor a lúpulo cría aparecer de novo o pimento.
As botellas foron pasando de man en man, mentres que os pés arrastraban cansos o balón para tratar de facer un equilibrio, unha boa asistencia, o dominio perfecto do xogador experimentado, o dianteiro que defendeu sempre a honra dos solteiros, fronte a esa banda de mexericas que eran os casados, solteiros renegados, pichasfrías atados ó seu fogar.
Pasaron outros vinte minutos ata que chegaron os contrarios por detrás da bancada móbil de táboas arrimada á traseira dos nichos que pechaban nun cadrado a igrexa.
Precedíaos o cura, que, evidentemente contra a súa vontade, ía ter que executar decisións bíblicas ou mesmo salomónicas naquel seu primeiro encontro solteiros contra casados.
Na taberna houbo quen tratou de esbozar un argumento ó dicir que o cura tiraría ó favor dos casados, pero tal augurio quedou afondado pola razón de que o señor Benito, o árbitro doutras contendas, morrera de vello no inverno pasado, e o recentemente chegado crego era a opción máis neutral nunha aldea na que todos tiñan familia en cada bando deportivo.
O cura, con ánimo quizais de gañar unhas almas para o ceo ou desviar outras que de seguro irían ó purgatorio se non lles agardaba algo peor, tomou a peito a súa condición de mediador e mudou o discreto traxe gris que lucía a cotío para rescata-la roupa de ximnasia dos días do seminario.
O caso é que tamén era negra, nun tempo no que os árbitros deixaran tan funesta cor por ver se podían gozar máis do favor do público.
Pero para a aldea ben valía.
Polo peto asomáballe a libretiña na que ía apuntando aforismos devotos que lle xurdían de xeito espontáneo nos seus momentos de meditación, e que lle ían servir para anota-los números dos xogadores amoestados.
Nin o decepcionou o feito de que nin solteiros nin casados lucisen dorsais ás costas;
o laranxa e o verde sempre foran distintivo dabondo para ámbolos dous equipos.
Ata recortara en cartolina dúas tarxetas por se se vería obrigado a expulsar a quen fixese gala de conducta antiregulamentaria, así dicían no televisor os comentaristas:
agardaba que reforzasen a súa autoridade, polo demais ben minguada cando trataba de impedir que se rosmase na misa dos domingos.
Fixo caso omiso do comentario e tirou do peto un asubío para convocar ós capitáns dos equipos, que sempre eran os máis vellos de cada tropa.
Pola banda dos casados acudiu o señor Tomé, que, ós seus sesenta anos xa relegaran había tres encontros á pasividade da portería, na que tampouco andaba moi espelido, ó dicir dos veciños que non perdían o partido e que xa tomaban asento na bancada portátil coas testas tapadas por panos.
O caso é que co señor Tomé entre os tres paos os casados aínda non perderan, e só encaixaran un gol, eso si, dun penalti inexistente, que deu moito que falar na taberna moito despois de que pasara a festa e xa se vendimara o viño.
Como capitán experimentado, e fiel ó seu lema de que quen pega mellor é o que pega primeiro, o señor Tomé escolleu no tiro da moeda, que gañara, por suposto, o saque para os casados.
Os pichafrías preparábanse para outra victoria.
E así empezou o balón a rodar polo único rectángulo verde da aldea de dimensións regulares e a superficie máis coidada de case toda a bisbarra.
Os solteiros formaban coa aliñación habitual:
só o Rachas causara baixa nas súas filas, e o seu posto de centrocampista recaera no Charlie, quen desde os primeiros momentos distribuíu o xogo con pases longos cara ás bandas polas que corrían como o demo o Ferradás e o Stevie.
O Rachas, pola contra, xa tivera problemas antes de iniciarse o xogo.
Como última incorporación ós casados, non figuraba como a estrela do equipo, cousa que ben o amolaba, senón que tiña que ocupa-la posición que o capitán lle dixera.
O señor Tomé asignouno á defensa, e víase contido a duras penas na fronte da área;
por dúas veces subíu á carreira co ataque, pero a perda do balón e unha bronca foi o resultado.
Cando recomezaron o xogo todos ían cara a candansúa posición co mesmo andar co que os rapaces dan por rematado o recreo.
Só o Rachas daba síntomas de inquietude, saltando no sitio como se vía facer ós profesionais na televisión, xuntando os brazos e flexionando os xeonllos, amagando pequenas carreiras que proporcionaban un aire moi serio ó xogador.
Se na primeira parte todo foran balóns dun extremo ó outro, todos a liscar detrás del, agora o xogo limitábase a pases curtos e desganados que ós tres ou catro toques se perdían pola banda.
Menos mal que alí estaba o Xanocas, o único viúvo da aldea, condición pola que lle negaran a militancia en calquera dos equipos, e trataba de consolarse recollendo a pelota e animando ós solteiros, xa que consideraba os casados culpables de alta traizón por privalo do pracer do fútbol.
Foi nun deses balóns que pasou da man do Xanocas ó Stevie, quen sacou veloz, e, antes de que os casados puideran decatarse, xa o Charlie corría cara á portería para enfrontarse ó señor Tomé.
Este foise corpo a terra e tratou de que non se lle notase o ridículo que lle subía á cara cando o solteiro non tivo dificultade ningunha en saltar por riba do vello e ficar só na área para chutar á portería baleira.
E cando todo semellaba cantado para o segundo tanto a prol dos solteiros, un berro do Stevie fixou a vista de tódolos xogadores e miróns na estampida brutal coa que o Rachas estaba a piques de turra-lo dianteiro.
Os que recordan a xogada din que a penas houbo tempo para que se vise o que aconteceu, pero que se o encontro de solteiros contra casados fose retransmitido pola televisión, e o campo da aldea estivese dotado de modernas cámaras nas bandas, a reconstrucción a velocidade lenta do percance habería que relatala tal que deste xeito:
cando o Charlie se virou xa o Rachas se abalanzaba sobre el coas dúas pernas por diante;
coa dereita deu o último toque para que o balón parase mansamente na rede e logo apoiouse na esquerda para saltar limpamente os tacos da mala besta.
O berro de dor chegou á taberna, din, e non é para menos:
a inercia e a carraxe fixeran esvara-la nova fichaxe dos casados tres metros pola herba e rematar co pao da portería entre as pernas, xusto no punto que a tarde da súa voda tivera que tapar cun cacho da gravata que aínda lle quedara sen cortar.
Foilles complicado levalo, porque o home facíase un gurruño sobre as partes danadas, e os consolos do cura, que trocara de árbitro en auxiliador, non tiñan efecto visible sobre o accidentado, nin sobre o seu estado de ánimo.
O Rachas xa non viu o final do encontro, que gañaron os solteiros cos dous goles que marcaran, fronte á desesperación dos casados.
Estes, derrotados no campo, aínda tiñan a guerra das palabras.
_Mellor non fales de máis, por si es caso.
O próximo será outro cantar.
Como se quixese corroborar coa súa vontade o pao gañador na partida, Lisardo recolleu os seus naipes na man esquerda e coa dereita elevou o coñac á altura suficiente para darlle un grolo ó tempo que ollaba a súa xogada pasando os dedos polas cartas.
Metódico, Lisardo ordenaba os naipes segundo a disposición regulamentada polo seu avó, quen lle aprendeu a xogar ó tute e a segui-la regra de ouros, copas, bastos e espadas:
os dous primeiros, no peto e na farra;
paos e aceiro, para moinantes e fillos do demo.
Metódico e amigo das contas, Lisardo licenciárase en estudios Empresariais.
Levaba sempre consigo unha maquiniña no peto que, ademais de calcular, facía pequenas operacións sempre de utilidade para os directivos e contables.
Os tres compañeiros de mesa de Lisardo estudiaran con el no instituto.
Co Benigno facía parella o único rapaz co que sempre compartiu aula ata que se foi do instituto.
Avelino _había catro Avelinos na aldea, dous enterrados e dous vivos, todos da familia_ aturou pouco máis có Benigno nas clases da vila.
Non quería ir á universidade, aínda que os pais lle repetisen que o sacrificio pagaba a pena, e que na casa ben podían ir tirando coma sempre e poñe-los cartos durante cinco anos para que saíse mestre ou similar, para non ter que vivir das vacas nin das verduras que baixaban tres veces á semana á praza da vila para o mercado.
Mais Avelino dixo adeus ó instituto e ás clases particulares de inglés nas que non eran capaces de sacarlle unha palabra a dereitas, e seguiu erguéndose cedo, como fixera desde sempre, para muxir na corte, e logo ocuparse das tarefas do campo ata a chegada da noite, momento no que acudía á taberna a bota-lo tute.
Os domingos e días de festa a partida era despois do xantar.
Avelino e Viqueira bebían caña da mesma botella estriada que lles deixaran na mesa cando pediran o café.
Benigno prefería xenebra con limón.
Lisardo sempre tomaba coñac.
Lisardo, Benigno e Viqueira tiraban de cadansúa faria.
Avelino triscaba un escarvadentes que pasaba dun lado ó outro da boca cada dez minutos.
Avelino apañou a baza ó tempo que viraba o escarvadentes coa lingua.
As cartas comenzaron a amontoarse nunha morea irregular xunto a copa coa caña.
Os catro ían desfacéndose dos naipes que tiñan nas mans.
En silencio, chegaron ó remate da partida.
Avelino rosmaba mentres sumaba mentalmente os tantos.
Viqueira aproveitou para enche-los vasos.
Lisardo prendeu o tabaco que quedara sen lume.
Os tres ollaban pasa-las cartas sobre o tapete verde.
_106, mailas vinte en espadas, e as dez de últimas, 136.
Imos tres a un para nós.
Tócache dar, Lisardo.
Co mirar perxudicado polo fume, Lisardo fixo un rectángulo perfecto coas cartas que Avelino lle puxo na súa esquina do tapete.
Barallou como facía desde sempre:
dividía o paquete en dúas metades e despois intercalábaas unha a unha no aire, coa rapidez e precisión dun mago ou dun tafur.
Logo de exhibi-la súa técnica por tres veces, daba a baralla para que cortase o Avelino, quen non era capaz de racha-la perfección do Lisardo e sinxelamente daba un toque sobre o lombo esvaecido para indica-la súa conformidade.
Xa ocorría así nos días de cervexa e partida matutinas na cafetería do instituto.
O cuarteto xuntábase logo do recreo e ocupábase no tute ata que o timbre indicaba que era tempo de colle-lo autobús para regresar á aldea e xantar.
Foi así durante unhas semanas.
O xefe de estudios decidiu poñer fin a aquela situación cando se decatou de que había alumnos que traían a súa propia baralla da casa e que o tute xa non era un pasatempo para enche-las horas baleiras nas que se lataba ás clases, senón que as cartas eran un argumento máis para non pasar polas aulas.
_¡Os xogos dos taberneiros son para as tabernas! _dixo con vehemencia nunha mañá de choiva na que a cafetería acollía máis xogadores que nunca.
Confiscou unha ducia de barallas e deu orde de que todos volvesen ás clases.
Tres semanas despois, a febre polo xadrez deixara o tute no esquecemento e sen réplica ó xefe de estudios.
Mais o cuarteto non se deu por vencido e ergueuse nunha sorte de confraría clandestina que só tivo que mudar de local para seguir dándolle á baralla.
_¡Corenta en copas, me cago en diole!
_¿Seica non ides ve-lo fútbol?
Os catro seguiron o dedo da taberneira cara ó cartel que anunciaba as festas do patrón e leron a frase na que se daba conta do enfrontamento entre solteiros e casados.
_É que témo-lo tute pola metade.
_Coñécese que non tedes moito interese.
A ver, un coñac, vós aínda tedes caña dabondo na botella.
¿Outra xenebra, Benigno?
O tute seguía o seu curso.
Era a vez de barallar de Viqueira.
Mentres misturaba os naipes pensou que o seu tránsito pola universidade se lle aparecía alí, baixo a luz branca do sol sobre a aldea, coma unha paréntese entre o tute do instituto e o tute da taberna.
Os catro.
As parellas de antes.
As cartas de lombo esvaecido semellaban as mesmas que baixaba o Avelino á vila.
O Benigno cantaruxaba as mesmas cancións que escoitaba pola radio, antes no taller, agora no coche de representante informático.
Había tempo que perdera as contas das partidas xogadas.
Os anos aparecíanselle como un eterno discorrer circular de ouros, copas, bastos e espadas.
Repartiu as preceptivas dez cartas e deu inicio a un novo capítulo do tempo inmóbil.
_Trunfan ouros.
Ó principio non quería volver á aldea, pero un mes de comida na casa e partidas na taberna converten a calquera e xa non contaba os días que corrían lentos.
Soltaba maquinalmente as cartas como a súa vella pasaba as contas do rosario, o maxín lonxe da terra e dos homes.
O Avelino e o Benigno rían del e do Lisardo por ter unha carreira e sempre perder ó tute.
El dicía que tiveran tempo dabondo para xogar mentres eles estudiaban na cidade, pero sabía que era a falta de interese o que non lle deixaba poñe-lo corazón nin a cabeza no xogo.
_¿De que me falas?
_Pois que non botaches trunfo hai dúas mans, e agora resulta que te-lo tres de ouros.
¿En que quedamos?
_Non me decatara.
Avelino rosmaba de novo no reconto.
Viqueira asomou a mirada desde a penumbra atigrada da taberna.
Fóra, o sol e a calor deformaban a vista das leiras.
Pola espara que viña ata a estrada camiñaba a figura dun home seguida dun can.
Recoñeceu o Nacho.
Vírao no campus algún día que outro.
Saudábanse como facían tódolos da aldea, pero nunca falaran.
O bater da baralla no tapete devolveuno á partida.
O Avelino riscaba cun lapis na cuartilla dos resultados.
_¿Logo que?
¿Botamos outra?
_Ti ris _coqueteou Casanova cun toque mundano_ porque non me tomas en serio.
Pero asegúroche, Anabel, que cada día que pasa estás máis fermosa.
Despedíronse tras un rito que se viña repetindo desde un ano atrás o mesmo día de cada mes.
A Casanova gustáballe a frescura de Anabel, a súa limpeza sen artificio, a súa arte floral.
O ramo mensual que lle encargaba era unha boa escusa para charlar con ela, para contemplala sen a barreira do cristal do escaparate.
Afundiu o nariz nas flores e cheiráronlle a ela;
resultoulle imposible refugar a imaxe que xurdiu impetuosa daquel aroma:
el e Anabel bicándose con paixón na floraría, rodeados de púcaros e plantas, envoltos polo olor a verde, acariñándose como só se acariñan os que aman.
Suspirou cun aquel de morriña, mesmo de culpabilidade.
¿Como podía permitir eses pensamentos cando se dispoñía a facer a visita?
Mais Casanova non era dos que se compracen en sentimentos desacougantes;
así como lle viñan e o turbaban o xusto, afastábaos sen remorsos para mergullarse, limpo de refugallos inútiles, na actividade que estivese realizando.
Aínda era cedo e minorou o paso para contemplar a placidez da rúa, o sol radiante e tépedo de novembro, o ambiente fresco despois de semanas de chuvia constante.
Moitos transeúntes camiñaban devagar abrazando crisantemos, dispostos, coma el, a realizar as súas propias visitas, a depositar o seu particular tributo no día sinalado polo calendario.
Así eran as cousas.
O segundo día de novembro para eles, os defuntos;
os demais, para os vivos.
Marisol sorriulle cálida ao velo entrar tan pispante co ramo no colo.
_Si, filla, si.
De licor.
_Voulle poñer un lazo vermello, ¿parécelle? _medio preguntou Marisol mentres envolvía a caixa_.
Din que a vermella é a cor da paixón e con este papel de fondo branco queda moi ben.
Casanova ollaba as pequenas mans de Marisol ocupadas en pegar o lazo vermello e a etiqueta da confeitaría.
Tamén Marisol era fermosa e limpa, case tan fresca como Anabel, máis seria, se cadra, pero igual de apetitosa.
O olor a chocolate, a tortas de crema e mazá, a pasteis variados e doces metéuselle no nariz coma unha beberaxe de paixón;
antes de chegar á rúa, xa el e Marisol se bicaban nun arrebato irreprimible, irresistible, e tiraban cunhas cantas bandexas de pastas e pasteis.
Case se mareou Casanova coa forza dunha imaxe que afastou con enerxía do maxín, mentres se preguntaba que lle estaba a acontecer aquel día, tan lonxe aínda da primavera, tan preto do inverno.
_Pero non desespere, ¿eh? _animouno_.
Calquera día nos dá unha sorpresa.
Vostede siga vindo coas flores e os bombóns.
Seguro que ela os aprecia, malia que non o demostre.
Teña paciencia, ¿si?
E Casanova quedou só diante da porta aberta;
suspirou profundo, case con pesar, alegrou o xesto da faciana e entrou no cuarto de Antía, nun brazo o ramo, no outro os bombóns, a cabeza ocupada coa frescura de Anabel, as pequenas mans de Marisol, as pernas tan bonitas da branca Maribel.
Por fortuna puidera chegar a aquela providencial área de descanso antes de que os retorzóns se fixesen máis agudos.
Non debera comer o flan con nata;
cheiráralle raro en canto llo puxeran diante, pero non se atrevera a comentarlle nada ao camareiro e tragara unha boa porción.
Lamentábase sobre todo pola incomodidade da viaxe e incluso se arrepentira de ter collido a autoestrada, moito máis rápida e fluída, desde logo, pero un tormento na súa situación.
_Desculpe _abordouno un descoñecido sentando fronte súa sen pedir permiso_.
Hai un anaco que o observo e paréceme que sei o que lle ocorre.
O mellor para a diarrea élle a auga de cocer arroz.
O té con limón non está mal, pero a auga de arroz é radical.
_Grazas _respondeu o aludido, molesto por aquela intromisión na súa intimidade_.
Pero teño présa, ¿sabe?, e non me podo parar demasiado.
Cando chegue ao meu destino, xa tomarei as medidas necesarias.
_Seguro que tomou algo en mal estado _continuou o presunto mestre_.
Hai moito desaprensivo que monta un restaurante pensando que ten dereito a vender gato por lebre.
Porque vostede comeu fóra da casa, ¿verdade?
O apertón foi enérxico, propio de quen sente unha gran seguridade en si mesmo.
Agora si que a fixera boa;
non ía ser quen de desfacerse do tal Xuvenal en bastante tempo.
Se non tivese o mal costume de amosarse tan considerado cos demais, xa o estaba despedindo de malos modos.
Mauricio Nogueira quedou moi sorprendido;
mesmo ollou o outro con curiosidade e un punto de interese.
¿Como podía el saber...?
_¡Ah!
Xa _exclamou Xuvenal_.
Pois non, non vou a ningures.
Eu vivo do outro lado da autoestrada e adoito vir a este bar para tomar o café da media mañá e ler o xornal.
Hai pouco que me xubilei anticipadamente e teño todo o tempo do mundo para min.
A Mauricio Nogueira entroulle unha alegría algo parva por non se ter trabucado.
Así que había pouco que se retirara o bo do señor...
El tamén era quen de deducir con lóxica.
Animado por esa mostra de intuición decidiu probar sorte de novo.
_¿Era profesor, por casualidade? _espetoulle seguro da resposta.
_¡Moi boa, si señor!
¡Moi boa! _Xuvenal García ría feliz.
Logo, sen ocultar a admiración que sentía por Mauricio, afondou no tema_.
Era profesor, claro que si.
Supoño que non lle resultou difícil de descubrir.
Ese oficio deixa pegada, aínda que a moitos lles pareza unha esaxeración.
De feito, así é como me chaman en certos círculos: O Profesor.
_¡Anda! _exclamou Xuvenal impresionado_.
O nome dese avogado éme familiar.
Estou case seguro de que foi un dos meus alumnos.
¡Que pena, por Deus!
¿Quen sería capaz dunha cousa así?
Calou de súpeto, procurando, se cadra, lembranzas daquel rapaz de brillante presente.
_¿Que insinúa vostede? _saltou o outro asustado_.
¿Non crerá que eu son capaz de poñerlle a man enriba a ninguén?
Xuvenal García calou un momento mentres buscaba na memoria episodios ingratos, mais non atopou ningún que, segundo a súa conciencia, merecese un cualificativo semellante.
Ao cabo, amante como era da polémica e da boa conversa, retomou o fío.
Mauricio Nogueira experimentou a tentación malsá de provocar inquietude naquel home, representante de tantos mestres que el mesmo padecera no pasado.
Quería agardar un anaco, antes de emprender de novo o camiño, para comprobar a estabilidade das súas tripas.
_¿E nunca se lle ocorreu pensar _preguntou retranqueiro, os ollos a lanzar faíscas indescifrables_ que eses lapotes dados sen mala intención puideron actuar como detonante dunha xenreira incontrolable?
Quizais a algún cativo sensible de máis lle quedou esa ofensa tan gravada na mente que se converteu, co paso do tempo, nun psicópata asasino.
¿Non o cre posible?
_Home, ¿que quere que lle diga? _desconcertouse Xuvenal_.
Imposible non é, desde logo, pero algo esaxerado si.
Se a algún lle aconteceu iso, xa tería no seu interior un desequilibrio patolóxico.
Non creo eu que por un par de castigos sen importancia...
Pola expresión do profesor, Mauricio intuíu que non estaba nada seguro;
conseguira turbarlle os recordos e a seguridade en si mesmo e sentiuse satisfeito, vingado de tantas labazadas recibidas na nenez.
Torpe, lento e burrán foran epítetos que precederan cada un deses "castigos sen importancia" que con tanta indiferenza aparente (e secreto pracer) prodigaban os mestres doutrora.
_¿Que pretende vostede? _inquiriu medio anoxado Xuvenal García_.
Non existe nada no meu pasado do que teña que acusarme.
Cumprín co meu deber o mellor que puiden e ninguén me reprochou ser estrito e serio no traballo.
Xubileime antes de tempo _explicou sen que Mauricio lle preguntase_ porque estaba moi canso.
A miña profesión, ¿sabe vostede?, desgasta moito.
Xa non atopaba pracer en ensinar e non quixen chegar a aborrecelo.
O silencio prolongouse coma a corrente dun río reseco.
Mauricio demorouse aínda un pouco máis antes de rematar a conversa cun pequeno toque de sadismo gratuíto.
O ventre semellaba calmado de vez e quería percorrer con luz diúrna os cento oitenta quilómetros que lle restaban para chegar á cidade.
_¿Quere que lle diga unha cousa? _o sorriso malévolo case se lle escapaba polos beizos e fixo un esforzo por reprimilo_.
Eu deixei os estudos porque era incapaz de aturar tantas humillacións e "castigos sen importancia".
Estou convencido de que os meus mestres, coa súa incomprensión e rixidez, tiveron moito que ver nos meus fracasos;
se me apura, até creo que son os responsables da ruptura do meu matrimonio.
_Está de broma, ¿non si? _preguntou suplicante chiscándolle un ollo_.
Seguro que a noticia que acabamos de escoitar lle suxeriu meterse con este pobre profesor retirado.
Un chisco malvado pola súa parte, ¿non lle parece?
E cando se encamiñaba cara ao coche, as gargalladas saían brincadeiras e sen pexa.
Aínda dirixiu un saúdo vago e xovial á fiestra tras a que quedaba un pensativo Xuvenal García, ao tempo que lembraba a parentela do estúpido que lle fixera aquela aboladura na porta esquerda de atrás.
Calquera día levaría o ZX a arranxar.
_Parecedes parvos.
Se o deixamos aquí, non durará nin media hora máis.
Sinto a presenza de Chucco e sei que sairá do agocho en canto nos afastemos uns pasos.
Está ardendo por achegarse a ver que cazamos.
_Sempre fuches moi lixeiro para tomar ese tipo de decisións.
Ás veces creo que o que máis che gusta é destruír.
_¿Destruír?
¿Que entendes ti por destruír?
Non lle chamaría eu destruír a querer librarnos dun problema.
_¿Acaso non dependemos todos de todos?
Estarmos aquí débese a que outros así o decidiron.
Todo é unha cadea e nós formamos parte dela, malia que non nos guste.
_Xa estás ti coa condenada idea da cadea.
Abúrresme.
Sempre repites o mesmo e nunca son quen de entendelo.
¿Que cadea?
¿Que todos?
¿De que formamos parte?
Estamos sós, desengánate.
Estamos nós os tres sós.
Os outros non son coma nós.
Ese non é coma nós.
Mírao ben.
¿En que se parece a nós?
_En que está vivo.
_¡Outro que tal!
Está vivo, si, pero non é coma nós.
_¿Semellantes?
Eles sufriron a mutación.
Nós non.
_¿E como o sabes?
¡Dime!
¿Por que estás tan seguro de que nós non sufrimos ningunha mutación?
¿De onde che vén esa seguranza de que non fomos nós os que mudamos?
_O único que entendo é que Chucco anda ao axexo e impaciéntase.
Cheira a este e está rabiando por achegarse.
Decidamos.
_Decidamos.
¡Que doado!
¿E que hai que decidir?
_Existen varias posibilidades:
matalo, levalo connosco, deixalo aquí atado ou... liberalo.
_¡Así non acabaremos nunca!
Empézome a poñer nervioso.
A Chucco quédalle pouco aguante e, de seguirmos aquí máis tempo, imos ser nós os que nos teñamos que enfrontar a el.
_¿Ti víchelo algunha vez?
¿Sabes como é?
_Chucco, si.
_Nunha ocasión ollei a súa sombra.
Era enorme e movíase moi amodo, coma se medise cada paso que daba, coma se extremase o coidado de non facer ruído para non avisar a presa.
_¿Deuche medo?
_¿Medo?
¿A min?
¡Estás tolo!
Medo non, pero decateime de que había que fuxir del, de que podía resultar perigoso.
_É moi forte e non se pode prever como reaccionará.
Non se rexe polo que nós coñecemos.
A el guíao... outra cousa.
_Non, non estou seguro de nada, pero mellor será soltalo.
É un xeito coma outro calquera de liberarnos do problema.
_Entón..., ¿por que o cazamos?
_Por que, por que..., dálle co porqué.
Porque se nos cruzou no camiño, por iso.
_¡Axiña!
¡Bulide!
Noto a Chucco cada vez máis preto.
¡Vámonos xa!
_Chucco, Chucco...
Xa me gustaría a min ver ese Chucco.
_Eu tamén.
Agárdame.
_O outro xa fuxiu.
¿Vistes?
Semellaba ter ás nas pernas.
¡Eh!
Agardádeme.
Eu tamén marcho.
Aquí non pinto nada.
¡Agardádeme, tíos!
Moléstame máis ca nada que comezasen pola sala;
encantábanme o frescor e a amplitude dese cuarto amoblado co necesario, sen nada superfluo: o sofá de coiro, os andeis con figuras africanas, os cadros de Matilde Vázquez, a mesa e as cadeiras indias, o biombo chinés...
Gozaba coa limpeza das paredes brancas, das puídas baldosas do chan, dos meus obxectos tan queridos.
Nada había máis agradable que chegar do laboratorio e meterme alí a descansar ou a ler, a imaxinar que estaba nun país diferente, a soñar viaxes imposibles.
Era un auténtico refuxio, un refuxio privado ao que ninguén tiña acceso porque nunca consentín que ninguén entrase nel;
nin sequera Branca, cando era unha visitante asidua, puxo o pé nesa sala.
E iso que a Branca sempre a distinguín dos demais permitíndolle liberdades extraordinarias;
pero a sala estáballe vedada, era sagrada.
Agora non hai nada sagrado e resulta irónico que me empeñase en reservala só para min.
Incluso me pregunto se fixen ben en non compartir con ninguén o meu cuarto preferido, non amosar os meus fetiches a todos os que os quixesen ver, non contar a historia de cada un, como chegaron ás miñas mans de coleccionista compulsivo.
Porque eu era un auténtico coleccionista de obxectos fermosos e exóticos, non necesariamente de valor, pero si de formas harmónicas, de cores ben combinadas ou de feitura orixinal.
Tamén intentei salvalos a eles, salvalos do avance verde, mais tiven que desistir para non facilitarlles a invasión aos homiños.
Cando penso en como empezou todo, sinto unha incomprensión absoluta.
Nada hai máis absurdo que tentar buscar respostas ao inexplicable;
pero iso seino agora que cheguei a ese punto en que aceptar é o único verbo conxugable.
Non podo evitar un sorriso amargo, case falso, cando lembro a inocencia dos primeiros tempos, a estúpida seguridade de que vencería a miúda mancha, que medraba un chisco cada día, cunhas cantas pingas de deterxente e un cepillo.
¡Pobre iluso!
Pobre imbécil, máis ben;
pobre científico imbécil.
Eles comen de todo ou non comen, tanto lles ten.
Tan axiña como botaba un novo produto iniciaban a festa, un rebumbio mainiño estoupaba no recanto para rirse de min.
A ciencia, a sacrosanta ciencia con respostas para todo o deste mundo, ¿que diría?
Buscaría, quizais, explicacións baseadas en complexos fenómenos físicos producidos por estrañas combinacións do azar.
Eu mesmo procurei entendelo baixo ese prisma, barallei a posibilidade de que entre as roupas ou na pel trouxese algo do laboratorio que favorecese esta formación, unha curiosa confluencia de elementos que provocase a xénese destes seres.
A verdade é que hai tempo que renunciei a comprender.
Pasei por fases moi distintas que saltaron desde o abraio á incredulidade, desde o terror á actual resignación, mais en ningunha deixei de manter a esperanza de acabar con eles dalgún xeito.
A miña mente analista non era quen de asumir que na vida non todo resulta claro e diáfano, que un microscopio axuda a ver mellor e pouco máis.
Porque si, mirei a mancha a través do microscopio e foi entón cando os descubrín.
Uns minúsculos homiños verdes, de facianas e corpos perfectos, movíanse sen parar espallándose polas paredes e o chan da sala, reproducíndose diante dos meus ollos con total impudicia, defecando e trousando nos obxectos amados;
e así como nacían dividíanse en dous, en catro, en dezaseis.
Intentei esmagalos, disolvelos, desfacelos..., pero son duros coma o aceiro, resistentes a todo tipo de substancias, invulnerables.
Nin sequera puiden cortar coa lanceta especial aquel que tantos acenos me facía, como se quixese dicirme algo gracioso.
Sorprendeume que se deixase coller sen opoñer resistencia, que se agarrase, incluso, ao bordo das pinzas para non caer.
O finísimo gume esvaraba pola súa pel sen ferilo, mentres el non paraba de rir e axitarse, e tiven a seguridade de que as cóxegas lle resultaban insoportables asemade que divertidas.
Vino defecar na base onde o pousei e comprobei con abraio que a súa merda era tan dura coma el.
O primeiro rumor veu do recanto onde xurdiu a mancha, da gran femia que berra cando pare, e a cada novo parto os axudantes aplauden de ledicia.
Seguro que hai máis femias, pois os rumores son máis e máis frecuentes, veñen de distintos puntos, por iso intúo que hai outros focos paridoiros.
Os machos divídense e as femias paren: inexplicable.
Calquera biólogo daría un mundo por analizar ese fenómeno, pero eu non.
O único que sei é que avanzan devagar, pero sen pausa.
Avanzan sen piedade.
_Se asistiu ao xuízo, escuso describirlle a Benvindo.
Xa viu o miúdo que era, a mirada intensa, o aspecto de animaliño acosado e perdido...
E a pesar diso, resultaba impoñente, ¿comprende?
Nós alí sentados, el apuntándonos e falando con aquela febre...
Non creo que poida esquecelo xamais.
Por desgraza, teño unha memoria excelente...
O xornalista aproveitou a ocasión para pedirlle que reproducise da maneira máis fiel posible as palabras do neno asasino;
a reportaxe sería un éxito se o conseguía.
A única testemuña viva da matanza, a única que puidera escapar da morte por un último e incomprensible xesto.
Quedaría o final sen aclarar, mais iso carecía de importancia á vista dos resultados.
_Vostedes teñen a culpa;
non intenten escapar desa responsabilidade porque non me van convencer.
¡Que máis quixeran!
Eu acúsoos, si, acúsoos de insolidariedade, de imprudencia, de desapego, de indiferenza, de maldade...
E non me veñan con que todo iso era inconsciente, porque non me vale.
Vostedes non querían saber.
Todos, en maior ou menor medida, foron cómplices.
¿E teño que ser eu, precisamente eu, quen pague as consecuencias?
¡Que solución tan cómoda para vostedes!
¡Que doado!
¡Ha!
Permítanme que ría, que solte gargalladas.
¡Ha, ha, ha!
¿Ven como río?
¿Escóitanme ben?
Río, si, río.
¡Non!, ¡que ninguén fale!
A quenda xa pasou;
agora tócame a min;
vostedes xa tiveron ocasión e non a aproveitaron.
¡Co fácil que sería declararme inocente!
Pero non.
Quixeron que eu cargase co peso da xustiza.
¿Que xustiza?
¡Por todos os diaños!
¿Que tipo de xustiza?
¿Acaso son culpable de aprender a matar?
¿Acaso non debía defenderme?
¡Eh!
¡Vostede!, si, vostede, o do traxe marrón, non se mova ou vai o primeiro.
¡Non se mova, digo!
Antes de que acabe con isto terán que escoitarme.
¡E non se movan ou...!
Calma, calma.
Non convén precipitarse.
Aínda queda moito que contar: o meu pasado.
O peor de todo foi cando nos perseguían, ¿saben?
Vostedes non coñecen o que é vivir con medo, co medo sempre a roer as entrañas, a furalas, como se un becho se instalase por dentro.
Eu era un neno, ¡un neno!
¿Non me ven?
Agora sei que significa iso.
¿Son culpable eu de non ter casa?
¿Que pecado cometín por non ter pais?
Eramos moitos nas miñas circunstancias, todos abandonados, sós, acosados coma feras.
As cloacas dividímolas en territorios para evitar problemas;
un para cada tribo e unha zona neutral.
Que ben organizado, ¿eh...?
Moitos aparecemos tirados no vertedoiro, mesturados coa merda, perdidos entre tanto refugallo, medio mortos, mais aínda cun resto de forza para a vida.
Eu mesmo recollín dous vultos deses pensando que eran comida;
¡e eran críos!, ¡dous críos que apenas respiraban!
Coidámolos entre todos, xa medrarían, pagarían á tribo con traballo, chegarían a ser tribo eles tamén.
Deles aprendemos moitas cousas;
cando cazaban algún de nós non sempre o mataban axiña, non.
Ás veces torturábano, ¿non se di así?, entretíñanse co seu sufrimento, rompíanlle o corpo todo, membro a membro, quitábanlle a pel coma se fose un coello que cumpría esfolar e despezar.
E rían, rían moi divertidos.
E nós, desde as sombras, ollabamos en silencio, aprendiamos a técnica, cada vez con menos medo e máis odio, cada vez menos nenos.
¿Que fai vostede?
¡Dixen quietos!
¡Quietos ou empezo a tiros con todos!
¿Non ven que aínda non rematei?
Un pouco de respecto.
¿Acaso non son eu tamén un neno deses que tanto ama a sociedade?
O primeiro día que collemos un fixemos unha festa.
Os outros matadores o buscaron, pero nós tiñámolo ben agachado, atámolo con tiras de tea vella, tapámoslle a boca cunha rata morta e mantívose tranquilo.
Practicamos con el o que viramos facer e pareceunos unha boa idea abrirlle o peito e a barriga para comerlle as entrañas.
Sentiámonos tan ben vendo como sufría...
Era a nosa vinganza;
era un pracer ser matador e non matado...
O malo foi a decepción, si, ¡que pena!
Queriámoslle comer o corazón, beberlle o sangue para gañar valor.
¡Que chasco, por todos os diaños!
Non tiña corazón.
E foi igual con todos os demais.
Estaban secos por dentro, non tiñan nada.
Só serviron para alimentar as ratas.
Sabían tan mal que nos deu noxo, a nós, afeitos a comer calquera cousa...
Espero, señores membros do xurado, que lles quedase clara a verdade, ¡a miña!, non esa creada e deformada para un público famento de noticias.
No tempo que levo con vostedes aprendín moitas cousas e ningunha me gusta.
Era feliz cos outros nas cloacas.
Eramos compañeiros.
Dixéronme que todos morreran;
se iso é certo, ¿que me queda?
¡Nada!
Señoras e señores, prepárense a morrer.
Non se preocupen, será breve, nin se decatarán.
Non farei con vostedes torturas de cloaca.
¡Eu teño corazón!
Hai munición abondo nestas armas.
Ningún se librará.
O bebé comezou a moverse;
primeiro moi devagar, como se lle custase abandonar o mundo aínda transparente no que permanecera;
logo, ante o silencio da nai, braceou e queixouse con máis impertinencia.
A muller sacudiu a cabeza, alongou unha man cara ao berce e abaneouno amodo.
Rádio Gaúcha, a emisora máis áxil e comprometida coa realidade da República do Brasil, acaba de ofrecerlles este programa especial, patrocinado pola prestixiosa firma Petiskaaaan, o alimento máis completo e equilibrado, vitaminaaaado e hipermineralizaaaaado para a súa mascota favorita.
Non o esqueza:
Petiskaaan, Petiskaaaan, Petiskaaaaaan, non ten rivaaaaal.
Ignoro como me convencín a min mesma.
Despois de xurar miles de veces que xamais entraría un becho así na miña casa, cando o aniversario de Héctor chegou, decidín comprarlle a ansiada iguana.
Quería que tivese unha verdadeira sorpresa, que lembrase a data dun xeito especial e sabía que nunca podería atopar mellor agasallo ca aquel.
Sospeito que na famosa decisión tivo a súa parte a crise, liviá pero constante, pola que a nosa relación estaba pasando e que eu quería coutar fose como fose.
En fin, que tras momentos de desacougo infinito e ximnasia nada rítmica, acadei meter no famoso cuarto o famoso becho.
Alí o deixei cun alivio máis ca regular.
Aquela noite apenas peguei ollo.
Desexaba que a mañá chegase canto antes para ver a ilusión na faciana de Héctor e dei mil voltas na cama mentres as horas pasaban con máis lentitude da habitual.
Abalei entre o temor que me inspiraba a presenza do animal na casa e a felicidade que ía proporcionarlle a Héctor.
Erguinme moi cedo, demasiado para un domingo, pero xa non aturaba por máis tempo a posición horizontal.
Almorcei devagar delongando o momento de ir botar unha ollada ao cuarto no que instalara a iguana o día anterior.
Destacaba, entre as miñas preocupacións, a súa mantenza.
Por nada do mundo quería eu que aquela especie de dragón en miniatura desfalecese de debilidade e, malia saber que naquela época abundaban as moscas, fun armada cun anaco de vitela por se cumpría.
Abrín a porta co corazón encollido, máis atafegada pola remota posibilidade de que, nunha arroutada famenta, a iguana me saltase ao pescozo, ca pola aínda máis remota de que estivese esvaecida ou morta.
Ningunha das dúas hipóteses se fixo realidade.
O animaliño permanecía inmóbil, preto da luz do sol que comezaba a asomar pola fiestra, necesitado, con seguridade, dunha pouca calor.
Achegueime moi amodo e deixeille a carne a un metro de distancia;
logo non quixen saber máis;
dei media volta e case fuxín polo corredor tras asegurarme de que a porta quedaba ben pechada.
Non tiven queixa da súa reacción.
Apertoume con forza mentres me daba as grazas e arrastroume canda el ao interior do cuarto.
Héctor non notou o meu arreguizo;
qué ía notar se era a primeira vez que vía a iguana;
pero eu puiden apreciar sen ningunha dúbida que o animal dobrara ben a gusto o tamaño, que xa non medía vinte centímetros, senón que roldaba o medio metro e perdera por completo o aspecto desvalido que eu lle apreciara cando o contemplara na tenda.
Decateime, case sen querer, de que o anaco de vitela desaparecera.
O grande susto déunolo na primavera.
Andabamos moi atarefados no negocio preparando a nova colección e regresabamos á casa moi tarde.
Unha noite, contra o seu costume, non acudiu a recibirnos nin respondeu ás nosas chamadas.
Alarmámonos e buscámola por toda a casa.
Atopámola no seu cuarto, aquel que eu lle destinara ao principio e onde non entraba máis que de cando en vez, tendida no chan, inerte e como morta.
Héctor case entoleceu de inquietude e puxo en práctica todos os primeiros auxilios que coñecía dos seus tempos de boy scout.
Verónica non reaccionaba a ningún.
Eu non podía consentir que o noso amuleto de boa sorte morrera de repente, enchíame de angustia a idea de perdela;
viñéronme á cabeza imaxes dun futuro incerto no que destacaba, inevitable, a ruptura con Héctor.
Aproveitei o momento en que el falaba por teléfono coa clínica veterinaria encargada das cíclicas revisións da iguana para coller un anaco de vitela e intentar reanimala.
As miñas expectativas víronse superadas con fartura.
Verónica, nada máis percibir o cheiro a carne, abriu devagar os olliños, palpebrexou atordada e devorouna nun intre.
Cunha ledicia inmensa observei como revivía, como volvía ser o animal vivaz de antes e, case sen decatarme, medrou de súpeto uns vinte e cinco centímetros máis.
Desde aquela procuramos andar con máis coidado e non esperar a que lle cheguen os desmaios.
Como mide máis dun metro, e seguirá crecendo, resulta difícil de mover e somos previsores;
cada tres meses, como moito, fornecémoslle un bo anaco de carne fresca;
cubrimos ben a man cunha luva especial de coiro reforzado con aceiro.
Héctor é moi amable comigo, incluso me encargou unha prótese tan estupenda que aparenta en todo unha man natural.
Aínda que tardei un chisco en afacerme a ela, agora nin percibo a súa frialdade.
Verónica, por veces, lámbea con agarimo.
Estou certa de que non pode evitar sentirse algo culpable.
Pobre animal.
Se Adela aínda vivise, durmiría profundamente cando eu marchase ao traballo;
tería que almorzar só na cociña e pasaría a mañá imaxinándoa na casa revolta, vendo na mente como se erguería con pesadez da cama para enchufarse ao televisor e comer flocos de millo e caramelos de piñóns e chocolate, deses tan caros que venden no supermercado do barrio.
Soñaría que ese día, se cadra, sería o último, que Adela sairía á rúa e faría a compra, que incluso prepararía un celmoso xantar, como cando eramos novos e acababamos de casar, como cando tiñamos ilusións abondas para crer con firmeza que a nosa era unha vida cargada de futuro.
Que ben sabía o peixe ao forno que facía, e que ben lle saían os guisos e os asados, co prebiño mesto e as patacas douradas, coas cenorias e os chícharos, cativos e tenros adornos de amor.
Eu dicíalle que debería buscar outro traballo, que había máis empresas que apreciarían os seus servizos, que un despido, cos seus anos e a súa experiencia, non era unha traxedia, que non podía desaproveitar as súas calidades, os seus coñecementos.
Pero Adela era teimuda;
levara moi a mal aquel despido e decidira ficar na casa para, aseguraba, coidar mellor de min.
Non me gustara a súa decisión;
sabía que non funcionaría, que o seu temperamento non aturaría a rutina do fogar.
Ponme a proba, retárame, e verás que te equivocas.
Eu cedera;
por probar...
De primeiras coidei que todo iría ben, parecía contenta;
aínda me contaba o que fixera ao longo do día, as conversas que mantivera na carnizaría e no supermercado, as felices ideas que vira nunha revista para reformar a sala ou a cociña.
Que entusiasmada estaba cando me propuxo que nos fixésemos co enorme conxelador.
Así, argumentaba, non terei que saír todos os días a comprar;
cunha vez ao mes ou cada dous meses abondaría.
Carnes, peixes, verduras, comidas preparadas..., todo se pode conxelar sen perigo neste aparello, nada se estraga.
E mercámolo, claro;
ela queríao.
Eu quería, tamén, aquel fillo que nunca nos nacera;
¿para que?, preguntara Adela;
estamos mellor sen responsabilidades dese tipo.
¿Ti sabes o que gasta unha criatura, os traballos que dá?
Co teu soldo non nos apañariamos tan ben coma agora.
E abortara.
Os meus argumentos non serviran de nada, nin sequera pensou neles, nin sequera se lle cruzou polo maxín que eu o desexaba de verdade, que o necesitaba.
Foi daquela cando se afeccionou ao televisor, aos flocos de millo e aos caramelos de piñóns e chocolate, deses tan caros que venden no supermercado do barrio.
Mercábaos por quilos, ao igual cá carne e o peixe, ao igual ca todo.
Quilos e quilos de comida no conxelador e na despensa, listos para ser comidos, listos para non ter que saír ao exterior durante meses e meses, listos para non interferir na contemplación da tele.
O conxelador resultou unha compra estupenda;
tan grande é que acomodei á perfección os cento vinte quilos de Adela, divididos por pezas, ben clasificados;
a graxa serviume para facer xabón;
co pelo elaborei pulseiras artesás que as mozas se rifaban;
cos dentes, orixinais pendentes que adornan as orellas máis dispares;
os caramelos repartinos entre os rapaces do asilo, que contentos estaban, e teño carne e carne para comer durante meses, anos quizais.
Seguín ao pé da letra as instrucións e comprobei que ela tiña razón:
nada se estraga neste enorme aparello tan moderno.
Adela aprobaría o meu saber facer, o tranquilo que vivo, o feliz que me sinto.
A carraxe encheuno cando notou o golpe na man e viu o rapaz precipitarse á escuridade do río entolecido.
Erro fatal.
Paulo saíu da sala de xogos coa frustración pintada na faciana.
Xa ían cinco veces que fracasaba no mesmo punto.
Sabía que, en salvando o rapaz, a pantalla cambiaría e podería acceder a outras fases máis complicadas;
tiña constatado que a outra persoa era un engano.
Non daba comprendido onde fallaba, pois sempre procurara manterse alerta para non deixarse sorprender polos atacantes semihumanos que o espreitaban.
En todas as ocasións xurdira de repente algún diferente que lle facía perder a partida.
Case lle daban ganas de golpear a máquina e acabar con ela de vez.
Decidiu tentar a sorte antes de marchar para a casa na sala próxima ao instituto, onde había un aparello igual.
Un euro e media hora abondaban para unha proba máis;
se conseguía acceder á seguinte pantalla, daríase por satisfeito.
Paulo sacudiu o aparello.
O episodio da presa era anterior ao do edificio;
chocoulle que a historia fose para atrás.
Mirou o reloxo e apresurouse a saír;
demorábase unha hora e seu pai rifaríalle.
Percorreu ás alancadas as rúas medio baleiras mentres remoía o aviso que o obreiro lle lanzara.
¿Por que lle dixera "coidado"?
¿Por que caera?
¿Quizais porque se lle acabara o tempo?
O pai agardábao na cociña coa cea preparada.
Non semellaba contento.
_Perdoa, papá.
Non volverá acontecer.
_Sempre dis o mesmo.
_Confía en min, papá.
Erguereime canda ti e deixareino todo listo antes de marchar para o instituto.
Mentres pasaba o aspirador lembrou a forte aperta do pai na porta do apartamento.
Sentírase raro véndolle as bágoas asomarlle aos ollos e esmerouse en deixar a vivenda impoluta.
Logo colleu a lista que o pai pegara na porta da neveira e correu até o supermercado.
Vinte minutos abondáronlle para facer a compra, depositala na casa, cargar cos libros e marchar a todo dar ao instituto.
A radio acompañouno mentres preparaba o xantar.
Batía un par de ovos cando a voz do locutor interrompeu a emisión.
A cidade achábase en alerta vermella a causa dunha fenda na parede do encoro.
Todos os cidadáns debían dirixirse ao parque central para iniciar o desaloxo;
aínda que o perigo non era inminente, as autoridades recomendaban tranquilidade e prontitude en obedecer as ordes.
Nos arredores do encoro todo eran luces azuis e amarelas.
Varios operarios espallábanse polo enorme muro intentando tapar a fenda.
Esquivou con habilidade os coches policiais e estudou a distribución dos homes;
mirounos cos prismáticos e distinguiu a seu pai colgando dunha corda;
aplicaba un produto á parte máis estreita da regaña;
parecía tan pequeno...
Decatouse de súpeto de que a fenda ancheaba.
Tiña que salvalo.
Bordeou o río e ascendeu pola marxe esquerda da parede.
Colocou as ventosas, amarrou o látego no cinto e iniciou o descenso polo muro case vertical.
Achegábase moi amodo a seu pai, a fenda abríase cada vez máis e Paulo comprobou que na pantalla todo era moito máis doado;
suaba e tiña grandes dificultades para aferrarse aos chanzos da escada.
Seu pai mirou para arriba e berrou que o subisen;
case ao mesmo tempo viuno a el, o intenso pavor desorbitáballe os ollos.
E cando Paulo intentou avanzar un paso máis, oíu con estraña claridade entre o estrondo da presa que rachaba un "coidado" estarrecido.
Despois caeron os dous no medio dun turbillón entolecido de auga.
Era a terceira discusión daquela semana provocada polo mesmo motivo.
Carola, no fondo, estaba convencida de que a zuna de Henriqueta se debía aos celos ou á envexa, non a outra cousa.
¿Como explicar, se non, ese empeño por botar da casa un ser tan tenro e amable como Mariña, tan servizal e silencioso?
Porque Mariña perdera a voz xunto coa cola de peixe;
desde o mesmo intre en que lle naceran as pernas enmudecera.
Ou iso supoñían elas.
O que non admitía dúbida era o feito de que só os seus ollos acuosos de cor indefinible e variable a comunicaban co mundo exterior.
Carola fixo un último intento por conmover a Henriqueta.
_Carola, parece que non entendes nada do que che digo.
Tanto me ten o que lle ocorra.
Quero que ese... ser desapareza das nosas vidas.
O demais é problema seu.
E Henriqueta engadiu, tesa e tallante, unha frase que xamais debeu de pronunciar.
Carola ergueuse con torpeza da butaca;
aquel ultimato losqueouna coma unha labazada violenta que lle ardía na face.
Saíu da casa confusa, desconcertada pola inexplicable dor que de súpeto a apreixara.
Os seus pasos levárona ao porto, onde seis meses atrás atoparan a Mariña esvaecida, case ao pé da auga, cuberta tan só pola longa melena vermella que desde aquela recollía nunha trenza.
Lembrou que a noitiña estaba fresca e batían no peirao os ecos dun forte mar de fondo.
Fora Henriqueta a primeira en inclinarse sobre ela e descubrir un resto de aleta caudal no bordo das dedas.
_Fíxate _dixéralle_;
parece unha serea a medio transformar en muller.
Intentemos reanimala.
Tamén fora Henriqueta quen se empeñara en axudala, en levala canda elas á casa para que se recuperase, quen tecera a súa historia en colaboración con Andersen, quen inventara, en definitiva, un nome para ela.
Nada sabían de certo sobre Mariña.
No conto non se contemplaba en ningún momento a supervivencia da serea e, por riba, nesta época xa non existían príncipes marabillosos que merecesen un sacrificio semellante.
En realidade, Mariña continuaba a ser todo un misterio.
"Ou ela ou eu" resoaba na cabeza de Carola de xeito obsesivo.
¿Por que había que escoller?
¿Por que non podían continuar como até agora?
E ante estas preguntas algo se axitou no interior de Carola, algo moi turbador que non quixera confesarse, pero que se abría paso na súa conciencia cunha claridade abafante.
Foi coma unha revelación que a golpeou con forza e lle deu azos para pronunciar as palabras que tan nidias se debuxaban no aire:
"Amas a Mariña, pobre Carola, e xa non amas a Henriqueta".
_¿Que soñaches esta noite, Carola?
Non paraches de dar voltas e de laiarte na cama;
intentei espertarte pero tiñas un sono tan pesado que fun incapaz.
_Tiven un pesadelo, máis nada.
E non me preguntes, porque non me apetece lembralo nin revivilo.
Xa cho contarei noutra ocasión.
_Nunca probara nada tan exquisito.
Grazas por deixárdelo para min soa.
A próxima vez compartirémolo.
Mágoa que unha espiña se me cravase na lingua, pero o bocado pagou a pena.
Os ollos de Mariña acariñaron os de Carola, cada vez menos acuosos, cada vez máis firmes e abertos, incluso máis azuis.
En canto Henriqueta enmudecera, Mariña podería falar, contaríalle toda a verdade, contaríalle tantas cousas que Carola xa intuía...
O tremor das súas mans empecíalle cada vez máis a limpeza das porcelanas e até estivera por encargarlle ao sobriño esa tarefa.
Se non se decidira fora porque..., en fin, porque a sensibilidade non caracterizaba a Brais.
Demasiado torpe e algo máis que brután.
Por algo era fillo de quen era...
Tía Eduvixe afogou outro sufoco.
A piques estivo de tirar a bailarina polo chan, pero controlouna a tempo.
Só lle faltaba romper unha das figuras por culpa de Brais.
Era indignante, si, indignante que un home feito e dereito non buscase algún xeito de gañar a vida por si mesmo.
Nin sequera cando o pai morrera, outro inútil a quen Eduvixe nunca apreciara _respectábao o xusto, lóxico, por algo era o marido de Ilduara_, intentara facer algo.
Non;
foille máis sinxelo seguir coa nai, malvivindo os dous naquela casiña miserable coa cativa pensión que lles quedara do pai, un funcionario chupatinta...
Tía Eduvixe colocou as figuras en cadanseu sitio.
Dominou canto puido o tremor das vellas e deformadas mans e conseguiu que nin unha soa sufrise o menor roce.
¡Que fermosas eran as súas porcelanas!
¡Que delicadas!
O sobriño entrou na sala e comunicoulle que ía saír;
se tiña algunha encarga, el faríaa con gusto.
Un par de cartas, máis nada.
Ah, e unha visita ao anticuario a ver se recibira algo de valor.
O señor Quintela informaríao;
nada de preguntarlle ao axudante, que nunca sabía nada.
O señor Quintela coñecía moi ben os intereses de tía Eduvixe e até era posible que lle tivese preparado un catálogo.
A anciá colleu o bastón e saíu da sala a pasiños lentos e curtos.
Atravesou o corredor con decisión e meteuse no cuarto de Brais.
Semellaba máis ordenado cá última vez;
cando menos, a cama estaba feita e as revistas de coches, recollidas.
Non lle pasaron desapercibidas as follas multicolores que asomaban por baixo da cama e agachouse con moitas dificultades para facerse con elas.
Eran revistas.
Tía Eduvixe afastou a un lado o labor e ollou con parsimonia as fotografías.
Catro, quizais cinco, semelláronlle fermosas.
Unha delas alteroulle o pulso, pois era a parella dunha das damas que xa posuía.
Ía comunicarlle a súa excitación a Brais, cando lembrou o libro dos velenos.
Colleu con coidado a delicada pastora de porcelana e mergullouna na auga con xabón.
Os reberetes do vestido eran moi fráxiles e conviña suxeitar a figura pola cabeza para non danalos.
O traballo da faciana e do cabelo era do mellor que nunca vira e as cores conservaban a intensidade do principio.
O tremor das súas mans empecíalle a limpeza das novas porcelanas, mais foi quen de menealas para que soltasen o po, acaricialas cun suave cepillo, metelas noutra tina de auga limpa e pousalas, por fin, na toalla para que escorresen.
Tivera moita sorte, desde logo.
O señor Quintela fora moi amable ao reservarlle as pezas.
O pobre Brais fixera ben a última encarga de tía Eduvixe;
en realidade, máis que ben.
A anciá acomodou as porcelanas para facer sitio ás novas, arredouse uns pasos e ollou o efecto.
¡Marabilloso!
Sorriu de pracer.
Mágoa que o bo de Brais xa non puidese velo.
Mágoa ese afogo súpeto que o deixara seco durante a cea;
xa ía para un mes.
Como pasaba o tempo.
Pese a que o escote era algo pronunciado, polo demais o vestido semellaba feito ex profeso para aquela mociña de pelo castaño e pel moi branca que saíu a contemplarse no grande espello de pé que se erguía a un lado da tenda.
A silueta esvelta e sen un átomo de graxa apreciábase con nitidez envolta polo tecido suave, e o sorriso de satisfacción que asomou ao rostro tan novo contribuíu en boa medida a que a dependenta experimentase a curiosa sensación de atoparse perante unha persoa moi distinta á que entrara no local quince minutos atrás.
A nai acercouse devagar ao espello cun vestido de teso brocado nas mans.
Unha expresión indefinible impedía albiscar qué pensaba, mais a dependenta axiña se decatou de que non lle facía ningunha graza.
_Proba este.
Hache quedar ben _díxolle á filla tendéndolle o modelo.
_¡Ese non me gusta!
Gústame este e quero este.
_Moi ben, pero con probar non perdes nada _retrucou a nai cunha estudada indiferenza que xamais podería pasar por espontánea.
Non lle sentaba mal o corpiño axustado nin a saia abombada, mais a cor entre dourada e amarela que predominaba no tecido apagaba a luminosidade da pel e engadía varios anos á faciana.
As formas do corpo, que con tanta delicadeza suxería o anterior, quedaban disimuladas por completo entre os pregues da parte superior e as pernas asomaban adelgazadas e esvaídas pola inferior.
Notábase que se sentía incómoda embutida naquel traxe tan serio e, a pesar de que a dependenta advertiu á perfección que aquel non era o seu estilo, non fixo ningún comentario á espera de que as mulleres falasen.
_Pero, mamá _laiouse a tal Rosiña_.
É horroroso.
Esta tea tan ríxida non me deixa mover ben, dáme un aire cursi e, por se fose pouco, gústame o outro.
_¡O outro! _escandalizouse a nai_.
Se parece un camisón, unha enagua...
Este, pola contra, ten prestancia, peso e... decencia.
_¿Decencia?
¿Que queres dicir con iso de decencia? _saltou Rosiña como se lle tripasen un pé_.
Sempre estás a voltas coa decencia e non te entendo.
_Lévanse, mamá.
Están de moda e a min gústanme moito _exclamou queixosa a rapaza_.
Xa vai sendo hora de que compre a roupa ao meu xeito, non ao teu.
Ademais, as mozas da miña idade visten así.
A dependenta colgou xusto a tempo de oír a resposta alporizada de Rosiña.
_¡Xa estamos outra vez!
¿Que me importa a min que digan?
¿Acaso vou ser mellor polo que os demais opinen?
¿Vou ser peor?
_De muller de vida disoluta, iso;
de pendón, se prefires.
Rosiña comezou a desabotoar o pesado traxe de brocado mentres a dependenta ollaba a escena en silencio, abondo violenta pola intensidade da discusión.
_Non nos imos poñer de acordo _dicía a rapaza a golpe de botóns_, así que o mellor será que eu non vaia á voda da túa curmá.
E tras esta conclusión, entrou no probador para acabar de espirse.
A nai alzou a voz e iniciou unha serie de preguntas excitadas.
_¡Que pense o que lle pete! _foi a contundente resposta_.
Xa o sabes;
ou o negro ou non vou.
Unha intensa cor vermella tinguiu a faciana da señora.
Tras unha mínima vacilación, dirixiuse á filla e intentou quitarlle o vestido.
_Estou farta, ¡farta!, destas nais que se empeñan en saír coa súa.
Decote fan o mesmo:
néganse a escoitar;
non entran en razón;
coidan as fillas bonecas da súa propiedade ás que mangonear a pracer.
Para colmo, os malditos vestidos de brocado son un espanto.
Non están de moda.
Irás moito mellor co negro.
Dígocho eu.
Francisco Canaval fora amigo seu.
Coñecéranse en segundo de carreira e axiña simpatizaran;
a súa relación non se fixera íntima de súpeto, senón que fraguara devagar, como as rochas máis sólidas ou os amores eternos.
Primeiro unhas copas, algunha confidencia caída ao azar;
logo ilusións e soños compartidos, impresións parellas sobre a vida, idéntica afección á caza maior...
Daquela semellaba que nada nin ninguén conseguiría romper o lazo que os unía, tan inseparables, tan seguros un do outro que, se cadra, até había xente que os envexaba.
Logo viñera o xogo;
que vicio collera;
a súa vida convertérase nunha ansia tola por xogar, non tanto por gañar.
As máquinas comecartos quedáranlle pequenas decontado e marchara aos casinos a probar sorte.
Francisco avisárao dos perigos e da dependencia enfermiza, Olimpia rifáralle cun ton case maternal, pero el estivera xordo a todo aquilo;
eles non comprendían que o xogo se convertera nunha auténtica paixón, que se lle coara nas veas coma unha necesidade imprescindible.
Miguel Touriño descubriu na propia carne o mellor coitelo para levar a cabo o seu crime;
o sangue escorregoulle pola palma da man nun regueiro vermello sen dor.
Non lle podía perdoar a Francisco Canaval que pretendese deixalo fóra da empresa;
a el xa non lle quedaba outra saída que venderlle a súa parte se non quería afundirse máis do que estaba.
Debía cartos, moitos cartos, moreas de cartos a xente nada disposta a permitir que a estafasen;
pero un verdadeiro amigo pagaría, non lle daría a patada coma Francisco, regalaría unha oportunidade máis.
¿Para que son os amigos, se non?
El tíñao moi claro, el nunca faría algo semellante, el sería leal por riba de todo e contra todos.
A faciana de Miguel arrubiou de carraxe ante a traizón do outro.
Quería salvar a pel e a xestoría e sacrificábao a el, o auténtico dono;
¿ou acaso non tiña el máis dereitos ca ninguén?,
¿acaso non foran os cartos da tía avoa Lucía os que ergueran o negocio?
Logo non tería nada.
Gastaríao todo pagando débedas e xa non lle fiaban en ningures.
Levaba moitos días sen poder xogar;
non aturaba máis.
E Francisco e Olimpia tan felices, como se non pasase nada, alleos á súa angustia, futuros socios na súa empresa, donos da súa xestoría, que se seguiría chamando _que detalle_ xestoría Tounaval.
Moi amables polo xesto, pero iso non quitaba que fosen un par de ladróns, el máis ca ela, abofé;
por iso el ía morrer e ela non;
demasiadas aldraxes imposibles de compensar máis que coa morte.
Miguel Touriño meteu o coitelo escollido, especial para rematar xabarís, na vaíña de coiro e enganchouno entre o cinto e o pantalón, pola parte de atrás, para que o tapase a chaqueta.
Eran as once da noite e na casa do seu inimigo todo estaría en silencio agardando a chegada do notario e da parella, agardando a súa propia chegada.
De noite, concordaran, ninguén verá o notario e será máis discreto.
Saíu con calma, resolto coma nunca a cumprir co seu deber, a liberar o mundo dun traidor que esquecía con tanta lixeireza o significado da palabra lealdade.
Deixou que o teléfono soase impertinente;
non era o momento de entreterse.
Nas rúas baleiras, alumeadas a treitos polas luces alaranxadas dos farois, ecoaba o rítmico golpear dos seus tacóns gastados, coma toques de tambor que sinalaban a irrevogable sentenza de morte.
Non notou o leve movemento de cortina na casa da coronela nin percibiu a silueta do notario recortada na fiestra;
só vía ante si o sorriso de Francisco Canaval lembrándolle o afecto que lle tiña, que por ese afecto lle compraba a súa parte e o deixaba na rúa.
Cando sandes, dixéralle, volveremos falar.
¡Hipócrita!
¡Porco!
Como un porco ía morrer.
O picaporte exterior xirou sen resistencia e non lle estrañou, estábano agardando.
Entrou silandeiro e non oíu o maino rumor que proviña do outro lado da casa.
Camiñou decidido polo corredor, atento ao menor movemento das portas pechadas a ambos os lados, a man apoiada nos cadrís, moi preto do coitelo, e nin sequera se sorprendeu de que houbese na sala un grupo de xente que o acolleu en silencio, con respecto case reverente.
Foi Olimpia a que se ergueu, chorosa, aliviada de velo.
_¡Miguel!
¡Que ben que estás aquí!
Supoño que escoitaches a miña mensaxe.
¡Foi todo tan rápido!
Aproveitou un descoido e saíu presuroso pechando a porta tras súa.
As queixas non se fixeron agardar.
Se conseguise que o deixase tranquilo durante unhas horas...
Desde que el chegara á casa non gozaba dun minuto de paz;
tíñao acotío enriba súa amosándolle a adoración babeca do que non repara en que molesta.
E el estaba rozando ese punto de non retorno en que calquera decisión desorbitada semella a máis factible do mundo.
El non quería telo, pero Maruxa empeñárase e por non discutir...
Agora sabía que cometera un erro gravísimo.
Desde que el chegara á casa non podía traballar nin unha hora seguida, atafegábao con mostras de cariño, molestábao reclamando constantes aloumiños sen sentido, coábaselle no despacho á menor oportunidade.
Xoán foi consciente de que el tamén tiña algo de culpa.
Se non cedese...
Pero ¿como podía prever...?
Supuxera que Maruxa o controlaría, que se ocuparía de que non o amolase, que sería asunto dela...
¡Que inxenuo!
A vida convertérase nun continuo sobresalto;
berros de ledicia, choros de contrariedade, golpes nas portas...
De seguir así, tería que buscar un despacho noutro lado para traballar.
Tamén era unha triste graza que el o botase da súa propia casa.
Un desalento intenso encheu a alma de Xoán.
Se non podía escribir, ¿que ocorrería?
Non se trataba só dos cartos;
eran importantes, por suposto, pero máis importante era o equilibrio que lle achegaba vivir vidas alleas, imaxinalas, crealas porque si.
Tamén estaba o xogo coas palabras, a busca apaixonante da mellor expresión, do adxectivo axeitado, do verbo máis preciso.
¡Ah!
Un auténtico pracer perdido para sempre.
Xoán percibiu un arreguizo intensísimo no corpo;
tan forte o sacudiu que detivo o paso de repente e asustou unha vella;
non se decatou de que esta brandía o bolso con xesto ameazador.
Un camión, ¿por que non?
As rodas eran grandes, o vehículo pesado e o condutor non daría freado a tempo se el aproveitaba o momento xusto.
A súa excitación foi en aumento mentres se dirixía á casa.
O seu problema tería unha solución máis sinxela do que pensara nunca.
Maruxa non habería de saber que o empurrara a propósito;
el podíalle escapar...
Asubiaba de xeito estridente ao meter a chave.
Bicou a muller namentres el babeaba no chan reclamando os consabidos agarimos.
Despois, cunha calma nova apenas recuperada, o sorriso nos beizos, díxolle:
O forzado oínte, un home de porte elegante e mirada altiva, arredouse molesto daquel vello que non cesaba de enfastialo.
Estivo a piques de cambiar de lugar, mesmo de poñerse o máis preto posible do guía, para que o vello deixase de amolalo.
Quería observalo todo sen distraerse e non estaba disposto a consentir que o seu pracer se vise turbado por rexoubas sen sentido.
Mais o interlocutor tampouco estaba disposto a quedar sen oínte e acaroouse con rapidez a el para continuar o parrafeo.
_Pola vila coméntase...;
porque..., eu sonlle de aquí, ¿sabe? _aclarou apoiando a man no brazo do outro_;
pódese dicir que me criei no Pazo, xa que meu pai traballou moitos anos para a familia;
ben, ao que ía:
pola vila coméntase que, se é un espírito o que lles impide saír, debe tratarse do de dona Arminda, a que mandou construír o xardín.
A pobre muller _continuou implacable_ morreu aquí, entre as flores que tanto lle gustaban.
Como pasaba tantas horas con don Filipe discutindo a distribución das plantas e dos macizos, ao marido metéronselle ideas raras na cabeza e, adoecido de celos coma un can, matouna coas súas propias mans.
Iso dicían, cando menos, os máis vellos na época en que eu era un picariño.
O guía meteuse por un estreito camiño bordeado por dúas sebes de mirtos e os membros do grupo, un tras outro, atopáronse de súpeto ante o estanque no que aboiaban enormes nenúfares entre feixes de xuncos olorosos.
A placidez daquel recanto engaiolou os visitantes e o guía demorouse máis do previsto para que puidesen contemplalo devagar.
Algúns, incapaces de reprimir o entusiasmo, turbaron con admiradas exclamacións a paz que se respiraba alí.
Calquera podía sentir sen dificultade o estraño engado que emanaba aquel lugar, como se o tempo tivese decidido deixar de transcorrer desde o mesmo intre en que o construtor dera á obra o seu visto e prace.
O guía púxose en movemento tras mirar o vilego con franca antipatía e conduciu o grupo até a fachada do Pazo.
Non puido nin quixo evitar dirixir unha ollada cómplice ao elegante oínte para amosarlle a súa comprensión e impotencia.
A entrada incluía unha visita á planta baixa do edificio para quen quixese, e ningún integrante rexeitou a oportunidade de contemplar os antigos mobles e figuras que os libros especializados recomendaban con fervor polo bo estado en que se achaban.
Unha escaleira ovoide _aberta en dous brazos simétricos que agarimaban unha fonte con forma de sátiro_, afortunada mostra dun barroco tardío, permitía o acceso ao interior.
Por un deses brazos ascendeu o elegante oínte acariñando con delicadeza, case con amor, a fermosa balaustrada;
pegado aos seus calcañares, arfante polo sufoco, apresurouse o ancián falador, ávido por seguir comentando o que sabía.
Do vestíbulo arrincaba unha escaleira interior de madeira de carballo, protexida da curiosidade pública por un letreiro que poñía "Prohibido o paso" e un groso cordón vermello que a cruzaba de pasamáns a pasamáns.
Mestas e amplas alfombras, en aparencia tan novas como se as acabasen de tecer, silenciaban os pasos dos visitantes.
Oíanse remotos ruídos indescifrables procedentes do andar superior.
Os membros do grupo viraron a cabeza sobresaltados en oíndo o agudo berro que lles chegou da retagarda, xusto a tempo para ollar con horror como caía fulminado o corpo dun dos integrantes, un setentón alegre que até ese momento falara moito cun home de porte elegante.
O ancián apertaba a gorxa coas mans, coma se lle faltase o aire ou coma se quixese que lle faltase.
Todos se arremuiñaron en torno ao guía e ao vello tendido no chan e todos, sen excepción, ollaron estupefactos os inútiles esforzos do primeiro por liberar a gorxa do alegre setentón das súas propias mans.
O home de porte elegante afastouse do grupo cun livián sorriso nos beizos, dirixiuse ao letreiro que poñía "Prohibido o paso", desenganchou o groso cordón vermello e subiu engordiño, tal ca un rei, a escaleira que conducía até o andar superior.
Ao señor Lourenzo gustáballe mesturarse cos integrantes dos grupos que ían admirar a súa propiedade, escoitar os marabillados comentarios que facían e comprobar por si mesmo a habilidade do guía para lles comunicar aos visitantes o especialísimo encanto do xardín de Galdán.
A mirada fíxoselle un chisco máis altiva e o sorriso agudizouse de xeito imperceptible en escoitando os convencidos comentarios de infarto dos desolados membros daquel grupo.
_¿Entendiches a súa lingua?
¿Falan coma nós?
_¿E como son?
¿É certo que teñen escamas coma os peixes de antes?
_¿Cantos formaban ese grupo?
_¿Chucco?
Pero Chucco era un personaxe dunha historia antiga.
_¿Fuxiron?
¿Estás segura de que fuxiron?
Coidaba que eles non se engurran ante nada.
_Coidabas mal.
¡Vaia se fuxían!
_¿Cantos grupos máis pode haber?
_¿Estás de broma?
¿Que fomos nós quen mudamos?
Pero iso non ten lóxica.
_¿Que lóxica lles pides?
Atópanse illados até o punto de coidaren ser os únicos da súa especie;
para eles nós somos diferentes, monstruosas, anormais...;
saben que houbo algo no pasado que provocou cambios e un incluso soña cunha época bastante anterior.
Ignoran que unha das luces os transformou de tal xeito e tan axiña que...
_¡Escoitade!
¿Sería posible atopármonos con eles e conseguir que se nos unan?
Canto máis variados sexamos, as posibilidades de sobrevivir aumentan.
Quizais teñan facetas que eles mesmos descoñezan.
As escamas hanlles servir para algo, digo eu.
Se cadra son anfibios coa capacidade de mergullarse no mar;
poderían pescudar e...
Polo que nos contaches, o seu corpo conta con características típicas dos seres mariños doutrora.
_Sempre me pasma ese teu espírito animado e optimista.
¿Por que dis que estamos soas?
Eu non o vexo así.
Falo convosco, comunícovos o que penso e o que sinto, experimento benestar cando estamos xuntas.
Non, eu non me sinto soa.
_Porque ti, miña amiga, te contentas con pouco.
_¿Que necesitas ti, entón, para ser máis feliz?
Protestas acotío, pero non achegas nunca ideas.
_Aquilo xa pasou.
Non é bo que sigas atada a un pasado que non ha volver.
_¿Preñada?
¿Que significa preñada?
_Esta era demasiado nova.
Eu era adulta e contaba cun home.
Para facer un fillo cómpren dous seres de sexos complementarios.
Por iso pensei que... eses tres... podían servir... para...
_¡Pero son diferentes, monstruosos!
¿Que resultaría dun cruce semellante?
_Quizais debín explicarvos...
Vós non lembrades.
Antes en todas as especies de animais os machos e as femias convivían, procreaban, perduraban nas crías, o seu proxecto común.
Era fermosa esa relación, achegaba matices, daba ilusión á vida...
_¿Ilusión?
_Ganas de seguir adiante, de facer cousas novas, de cambiar o destino...
Fornecía forzas inmensas para intentar vencer o mundo, para trocalo...
Chamabámoslle amor...
_Quizais ese Chucco do que falaban sexa importante.
Eles dicían que era moi forte, imprevisible, capaz de arrasar e destruír.
_Se damos con eles, explicarémoslles que o mundo pode ser distinto malia esta escuridade, gañaremos a súa confianza, ofrecerémoslles a nosa axuda, os nosos coñecementos...
_Vale, eu sígote.
Aínda que me tes que explicar con detalle iso do amor e da ilusión;
non acabo de velo claro, mais soa ben.
_¿Prefires quedar aquí soa?
¡Queda!
_Pois veña, vamos.
¡E non me pises o rabo!
_Perdoa, foi sen querer;
telo tan longo...
En vinte e cinco anos xamais collera unha gripe nin lle morrera unha tía en días laborables;
era tan considerado que chegaba ao punto de enfermar durante as vacacións ou nas fins de semana, e os parentes seus para os que soara a hora definitiva tiveran o bo siso de abandonar este mundo en datas semellantes, de xeito que Tadeu non se vira obrigado a faltar ao traballo.
Tampouco foi nunca dos que collen liberdades que ninguén lle concedía e as nosas compañeiras, sobre todo, ollaban nel unha especie de conselleiro ou irmán maior a quen confiarlle preocupacións e disputas caseiras, con quen falar libremente do último desgusto que o noivo lles causara.
Posuía a especial habilidade de saber escoller a palabra máis balsámica, a frase que mellor consolaba e a orientación axeitada a cada caso sen que soase a compromiso ou a saída momentánea.
Téñolle escoitado a Chiruca, a benxamina do banco, que Tadeu era unha xoia;
que incluso resultaba atractivo a pesar dos lentes enormes que se negaba a substituír por uns de contacto.
O de xoia paréceme unha esaxeración de Chiruca (sempre barruntei que estaba medio namoriscada del), pero non se pode negar que Tadeu era un bo camarada para todos.
Ademais, a discreción con que levaba os seus asuntos privados constituía para moitos un motivo de eloxio, pois non atafegaba a ninguén con problemas e confidencias íntimas;
uns poucos, entre os que me conto, pensabamos que se excedía nesa reserva antinatural, mesmo sospeitosa, igual ca se ocultase un segredo indecente.
Pero malia estes leves receos, que nunca pasaron do comentario intranscendente e esporádico, repito que todos o estimabamos de corazón.
A maioría de nós, cando soubemos aquel seis de novembro que a muller lle morrera por mor dun tráxico e absurdo accidente doméstico, experimentamos algo moi parecido á vergonza ou aos remorsos por ignorarmos que Tadeu estaba casado e tiña unha familia.
Lembro á perfección o asombro que nos atordou cando lemos a noticia a dúas columnas na sección de "Sociedade" no xornal local.
Chiruca, tan sensible ela, reflexionou sobre a inxustiza do mundo ao ver que, xusto á beira do triste acontecemento, figuraba unha breve nota que un xornalista desocupado e chambón redactara para recordar á xente que aínda non se coñecía a identidade do afortunado gañador do cobizado bote de dez cifras que caera na cidade a mediados de outubro.
Uns tanto e outros nada, dixera.
Mais así é a vida.
Polo apego que lle tiñamos, polo compañeirismo sen condicións con que nos honraba, a súa decisión caeu coma unha bomba causando unha auténtica conmoción no banco.
O director procurara convencelo de que non se xubilase con tanta antelación;
aínda lle restaban bastantes anos de traballo exemplar e produtivo;
o Nadal estaba ás portas, que esperase a recibir a paga extraordinaria;
mesmo lle ofreceu o posto de xefe de Riscos, que duplicaba os cartos do que até ese momento ocupaba.
Pero Tadeu respondera que non sen dar explicacións de ningún tipo, sen perder o sorriso.
Estaba decidido a marchar do banco e marchaba para sempre.
Nós sentímolo de verdade.
Na festa de despedida que, como é lóxico, lle fixemos encantados, o sorriso de Tadeu brillou con luz propia.
A enteireza que mantivo durante toda a velada supuxo para nós un novo motivo de admiración;
non había nin un mes que estiveramos xuntos no cemiterio dando o derradeiro adeus á súa desafortunada muller.
Desde aquel día as noticias sobre o antigo compañeiro fóronnos chegando ao banco a contagotas, coma a auga deitada engordiño por unha fonte avara.
A primeira provocou bastante axitación:
Tadeu vendera a casa e mercara unha enorme caravana.
Eu, debo confesalo, pensei abraiado "¿Tadeu un hippy?
¡Por favor!".
O traxe escuro e a gravata discreta, os lentes tan tupidos que impedían albiscarlle os ollos e o cabelo peiteado para atrás compuñan unha imaxe de home de ben ordenado e metódico, confirmada polo seu costume de ser o primeiro en chegar e o derradeiro en marchar.
Érame imposible conciliar o que coñecía del coa compra da caravana.
Alzas a cabeza e descansas os antebrazos no colo.
Albiscas o teu compañeiro de mesa charlando con alguén que non distingues con claridade entre as sombras.
Preto deles, un grupo de seis discute sobre algo que non oes pero adiviñas interesante polas expresións animadas das faces.
Érgueste con pesadez do teu recanto e inicias o camiño ao interior do edificio.
Por primeira vez en moito tempo es consciente da túa soidade.
Pésache.
Queres afastar de ti o remate da historia, coma se nunca a vivises;
é inútil.
Cando a primeira parte fai acto de presenza, o resto atrapállase na memoria.
Ves un cativo nun cuarto escuro, esperando que os ruídos se apaguen.
Abres a porta centímetro a centímetro, andas descalzo polo corredor;
o luar ilumina a cociña;
tremes;
buscas;
non vacilas.
O espello do corredor que conduce ao seu cuarto devólveche unha imaxe que case non coñeces;
asústaste do ollo negro, do sangue seco pegado no nariz, das queimaduras na fronte e nas meixelas, da orella partida, de ti...
O único devezo que te move é que isto acabe para sempre.
Apertas con dificultade o trinchante na túa pequena man e entras.
Tes sorte.
Os dous dormen.
A avoa peta na porta con suavidade.
Hai que cear.
Quere falar contigo.
Non se atreve.
Ignoras o que comes aínda que a túa mirada non se afasta do prato.
Sacódeste ao notar a man dela na túa;
ficas quieto, o garfo detido entre a boca e a mesa.
Algo amolece en ti, por moito que non queiras.
Amósache uns papeis.
Cóntache algo.
Parece animada coma nunca.
Tes unha moto.
A Garda Civil búscate.
Atopan no monte, preto da moto esbandallada, o teu corpo roto.
Semella que sorrís.
A avoa chora e deluva as doas do rosario unha vez máis.
As clases suprímense.
Barullo no patio, risos, carreiras, carteiras esquecidas.
Día de festa.
Ninguén te lembra.
_Tes outra carta _anunciou desde a porta_.
O sobre é azul.
Martiño, sentado á beira da ventá, ergueu un intre os ollos do libro e indicoulle que a pousase na mesa.
Logo seguiu lendo.
A Gloria morréronlle as palabras ao bordo dos beizos e retirouse do cuarto do irmán sen que este se decatase da súa avidez.
¡Que non daría ela por coñecer o contido daquel sobre!
¡Que non faría por inclinarse por riba do ombreiro de Martiño e ler ao mesmo tempo ca el!
O primeiro sobre que chegara, ía xa para un ano, chamáralle a atención pola impersoal pulcritude con que estaba escrito o enderezo;
logo fixárase na ausencia de remitente e ese detalle engadira unha nota de misterio que Gloria, un pouco fantasiosa, adornara con mil e unha elucubracións, algunhas das cales rozaban o delirio.
Por suposto que non lle preguntara nada a Martiño;
era demasiado seu para darlle unha resposta clara.
De feito, era demasiado seu para falar con ela de nada.
Case esquecera aquela carta, cando a segunda, tan pulcra e tan sen remite coma a anterior, reavivou o seu interese.
E xa pasaran vinte e cinco entre os seus dedos curiosos, todas azuis, todas tan iguais que non cabía ningunha dúbida de que o autor, ou a autora, era o mesmo.
_O caso é _¿por que lle custaría tanto artellar as palabras?_ que meu irmán recibe cada quince días unha carta dun descoñecido, ou dunha descoñecida _recalcou a última frase para que don Gabino lle dese a suficiente importancia_, e eu..., eu sinto o deber moral de saber con quen se relaciona meu irmán.
Máis ca nada _apresurouse a aclarar_, porque teño medo de que alguén pretenda enganalo.
Xa sabe vostede que Martiño é moi inocente e non vaia ser o demo que un desaprensivo, ou unha desaprensiva _puntualizou con énfase_, intente xogarlle unha mala pasada.
_¿E ben? _impacientouse Gloria tras o enreixado que a separaba do sacerdote_.
¿Que pensa vostede?
¿Que debo facer?
¿Estaría mal..., sería un pecado..., que eu me atrevese a abrir, sen que Martiño se decatase, unha desas cartas?
Don Gabino sobresaltouse.
¡Que directa era aquela muller!
Comprendía o seu devezo, pero... tampouco lle parecía ben que Gloria metese o nariz na intimidade de...
¿Que debía dicirlle?
Pecado, pecado..., exactamente pecado, non sería.
En calquera caso, un acto reprobable, mais non un pecado, cando menos non un pecado dos graves.
A estrañeza do carteiro ante o sorriso de Gloria converteuse en abraio ao meterlle ela unha moeda na man.
Mirouna subir a escaleira preguntándose que lle ocorrería ese día á desapracible señora do segundo.
Querido Martiño:
Percibo, dende hai xa algún tempo, un ambiente insán na túa casa;
ti semellas non decatarte de nada, absorto como andas nos teus libros e no teu mundo.
Fas mal en non ocuparte un pouco máis de Gloria, en observala, en non tentar gañar a súa confianza;
por moito que pretendas arredar de ti a idea, estou seguro de que ela tamén aborrece esa absurda decisión de teus pais.
Se che digo a verdade, ás veces até dubido de que fose tan absurda.
Si, xa sei que o testamento é inamovible e que estás atado a ela como unha árbore ás súas raíces;
por iso mesmo creo que debo avisarte do rancor e do odio que día a día medran no corazón da túa irmá.
¿Acaso non percibes as miradas cargadas de xenreira que escapan dos seus ollos cada vez que che dá unha das miñas cartas?
¿Non te decatas de que nunca falas con ela?
¿Por que non procuras cambiar de actitude e facerte amigo seu?
Non creo que sexa imposible.
Así, aínda que che semelle unha contradición, estarías algo máis protexido.
Xa sei, querido amigo, que nunca sentiches cariño por ela;
que non es quen de esquecer a morea de miserias que encerra a súa alma;
que o único que podes facer é aturala.
Pero, dime:
¿non vai sendo xa hora de intentar poñerlle remedio?
¿A que vén, a estas alturas da vida, lembrar tan só as falcratúas infantís e non os graves incidentes posteriores?
No fondo, e perdoa que sexa tan sincero, estou convencido de que Gloria é unha enferma, que o que necesita é unha boa clínica.
Teus pais decatáronse ben cedo e por iso mesmo decidiron o que decidiron.
A min non hai quen me quite da cabeza que foi a propia Gloria quen os matou, que o escape de gas o planeou ela.
Si, xa sei que ti non queres pensar nesa posibilidade, e fas mal, asegúrocho.
Perdoa, por favor, se as miñas palabras che parecen demasiado claras, pero lembra que só me tes a min, que son a única persoa na que podes confiar.
Non me agradaría, querido Martiño, asistir ao teu enterro e ollar a hipócrita expresión de dor na cara da túa irmá.
Sempre teu,
Achegóuselle co sorriso de quen sente a obriga moral de consolar un compañeiro en apuros e mentalizouse para retardar quince minutos o desexado momento de meterse na cama.
Unha boa amiga ben merecía aquel pequeno sacrificio.
A Estirada dáballe as costas cando a sobresaltou cun "ola, guapa" que pretendía transmitir afecto e despreocupación.
Levou un susto maiúsculo ao virarse a muller, pois Nando, durante uns segundos, coidou ver unha faciana arrepiante nada semellante á alongada e suave que el lembraba tan ben.
Supuxo que o cansazo e a febre lle xogaran unha mala pasada en escoitando a voz medio cascada que o increpaba con furia.
O aludido refregou os ollos para asegurarse de que a súa visión non sufría mal ningún, mentres notaba con certo abraio que o seu corpo caía ao chan.
Deulle tempo de ollar a Estirada de sempre axeonllada á súa beira propinándolle labazadiñas nas fazulas e falándolle nun ton bastante angustiado.
_Nando, Nandiño, ¿que che pasa?
Esperta, home, que non foi para tanto.
Só me sobresaltaches un chisco.
Xa estou ben.
Anda, homiño, móvete, respira.
¡Nando!
¡Nandiño!
¡Non me fagas isto, carafio!
A Estirada levantouse moi amodo e el percibiu no máis fondo o seu estupor;
mesmo se decatou de que comezaba a recuar e afastábase pasiño a pasiño do chaquetón azul que puxera antes de saír do pub.
O seu cadáver quedaba no cruce e el marchaba pola canella da Estrela acomodado nalgún recuncho da Estirada.
Agradeceu o leite con cacao e as pantuflas, a calor da estufa e a grosa bata de la, inesperada pola feitura tan pouco sofisticada;
quixo esculcar nos sentimentos da Estirada, mais unha barreira invisible impediulle avanzar.
Por fin, ao sentar a muller no leito e iniciar o ritual previo ao descanso, Nando coidou chegado o momento de comunicarlle as circunstancias nas que estaban.
A Nando non lle resultou doado que a Estirada entrase en razón.
Conseguiuno contándolle detalles do pub que ela coñecía completos;
mesmo recorreu a anécdotas da infancia que lle comentara nun momento de confidencias para reforzar os seus argumentos.
Tras varias horas de charla, a muller deulle creto e desconcertouno cunha petición insospeitada.
Xa o sabía.
Concha.
Non había problema.
O problema era o pub.
Debían recoller os cartos e ingresalos no banco, retirar da despensa o corpo, limpar a fondo os restos que puidesen terlle pasado inadvertidos..., aínda que iso non era o máis urxente.
Antes ca nada cumpría poñer en orde o negocio e o mellor sería que lle asinase un papel para que ela tivese acceso a todo o relacionado con el antes cós sicarios ou... herdeiros do seu odiado e defunto socio.
Nando permitiu que Concha pensase no asunto, nas posibilidades que se abrían perante súa;
incluso percibiu á perfección a excitación da muller ao ocorrérselle que podería abandonar as rúas e dedicarse a vender copas tras unha barra.
Nando tivo serias dificultades para escribir o poder ou testamento, que non estaba nada claro que ía ser aquel papel, pois Concha non relaxaba o brazo nin se deixaba guiar.
Desculpouse explicándolle que non estaba afeita a que ninguén a gobernase, que tivese algo de paciencia, que lle dixese con detalle como debía facer para non impedirlle traballar.
Logo de moitas probas erradas, por fin Nando deu escrito unha mensaxe ben clara na que lle outorgaba a dona Concepción Xaneiro Silva todo tipo de poderes para manexar os seus asuntos en caso de que a el lle acontecese algo.
Non se esqueceu da data, anterior nunha semana á súa morte, para evitar problemas, malia que co socio fóra da circulación, a ninguén se lle ocorrería intentar nada semellante a unha impugnación.
Mais, por se acaso, mellor sería deixalo todo atado e ben atado.
Nada revelaba na beirarrúa en cuestión que unhas horas antes Nando entregara a alma a Concha: nin coche da policía nin fitas protectoras nin corpo nin nada.
Mentres decidían qué era o mellor, apareceu un vello coñecido de Concha con ganas de esmorga.
Ante o "desfaite del" de Nando, a Estirada atordouse, malia que acadou despedirse do cliente sen que se anoxase demasiado.
Despois dirixíronse ao pub cunha présa que Concha non comprendía.
_¿Queres explicarme que raios che pasa?
Non me fagas camiñar tan rápido, home.
¿Non ves que con estes tacóns non dou apurado...?
Pero Nando non atendía a razóns.
O pub debería estar pechado.
Nin el nin o socio gozaban de saúde para abrilo.
Un presentimento nefasto coáraselle no maxín e desexaba confirmalo canto antes;
se el se achaba dentro da Estirada, ¿non podería o seu socio...?
Negouse a afondar nesa posibilidade.
Luz e música saían da porta entreaberta mesturadas con fume de cigarros e risos barulleiros.
Concha non daba creto ao que acontecía e até lle comentou ao seu inquilino que tiña a idea de que el non traballaba os domingos.
Nando nin se dignou contestar aquela evidencia;
apresurouse a empurrala ao interior e dirixila á barra.
_¡Recoiro, Nandiño!
Non pensei que volveses.
Ha, ha, ha _o inquilino demorouse en secar o vaso gozando da situación_.
Xa ves, meu amigo;
aquí me tes de novo, e desta vez terás máis problemas para esganarme.
A menos, claro, que ti teñas ganas de morrer.
_Pois nada, fillo.
Ti esganáchesme e confeso que me amolou moitísimo, sobre todo porque me rompiches o pescozo e iso doeume unha barbaridade.
Seguinte, claro;
mellor dito, seguiute unha parte de min, e ollei como caías sen decatarte de que esta noite no Norte se produciu un turbillón de intensas e fermosas Auroras Boreais.
¿Lémbraste do que vimos na tele unha vez?
Si, home si, os efectos que provocan eses fenómenos son... insospeitables, aínda os están estudando.
_Escuso dicirche que aproveitei a ocasión para apropiarme do teu corpo.
O meu, por desgraza, quedou inservible.
Se che son sincero _reprochou con falsidade_, creo que te pasaches un chisco comigo;
que non nos puxésemos de acordo na repartición de determinados beneficios, que discutísemos e pelexásemos a causa do alixo non me parecen motivos suficientes para...
Pero, en fin, ese asunto, meu querido socio, é auga pasada;
non che gardo rancor, en serio;
iso si, de agora en adiante teremos que consultarnos todos os negocios, todos, todiños, mesmo os máis privados...
Supoño que te decatas do que iso implica.
¡Ha, ha, ha!
E Nando, sacudido ao ritmo das gargalladas daquel indesexable hóspede, foi consciente da dura, durísima realidade.
O seu inimigo e el xuntos de por vida compartindo...
_¡Ah!
Polo meu cadáver non te preocupes _engadiu retranqueiro o inquilino_.
Mergulleino no río cargado de pedras ben pesadas.
A estas alturas os peixes xa deberon empezar a dar conta del.
Unha airexa fría coma o xeo decidiuno a vencer os seus reparos e subiu os chanzos que conducían ao limiar.
Tras un momento de vacilación, colleu a pesada aldraba de bronce _unha enorme cabeza de porco cunha mazá na boca_, levantouna coas dúas mans e deixouna caer sobre a porta.
O ruído abouxador ecoou no interior e provocoulle un irreprimible chimpo;
sentiu tentacións de dar media volta e marchar a correr, pero o bo tino impúxose axiña e esperou.
¿Onde podía ir daquelas horas con semellante escuridade?
Nin sequera sabía en que parte da fraga se achaba, e o mapa que con tanta prudencia collera antes de saír non lle servía de moito.
Mirou para atrás e o movemento acompasado das pólas das silveiras amedoñouno.
Nin por todo o ouro do mundo emprendería unha carreira tola polo bosque adiante.
Os grosos lentes de miope embazáronse coa suor do medo e quitounos con presteza para limpalos.
Cando virou de novo, a porta xa estaba aberta e enmarcaba unha esvelta figura que portaba unha lámpada de petróleo na man.
_Pase, por favor, axiña.
Non son horas para andar por aí.
A eles gústalles o frío, así que non tardarán moito en saír a pasear.
Ulises, alarmado pola premura da anciá, entrou dunha alancada;
a porta pechouse tan en silencio como se abrira e o excursionista sentiu, sen saber moi ben por que, o segundo arrepío daquela noite.
_Así que se extraviou, ¿non é?
Non me estraña nada.
Estamos cansos de dicirlle ao alcalde que debería poñer indicadores, que hai tramos de bosque demasiado parecidos entre si e por iso a xente non fai máis que perderse.
Pero el, teimudo coma unha mula, négase a facernos caso.
Cousas de vellos, di.
Si, si.
Cousas de vellos.
Mal sabe el o que se coce de noite por esta zona...
_Díxenlle que había un bo lume e non lle mentín _parolaba Novaxildo con animación_.
Nós, xa ve vostede, somos maiores e necesitamos calor.
Sente, sente aquí nesta butaca.
É a máis cómoda das catro.
A cheminea, abondo máis alta ca Ulises, aparecía rodeada por catro asentos iguais dispostos en semicírculo.
Iniciaba o movemento de sentar no segundo pola esquerda, cando Noemí o detivo cun berro seco.
_¡Non!
Nese non.
No do lado, o da dereita.
Está máis preto do lume e quecerá antes.
Ademais _engadiu pensativa_, desde este vense moito mellor as fiestras.
_Había ben tempo _saltou Norberto antes de que el emitise ningún son_ que non recibiamos a ninguén.
Estamos tan arredados da vila e a casa queda tan tapada polas árbores que non nos ven, malia que sempre nos sentimos ansiosos por unha boa conversa.
_Non faga caso do que lle di Norberto _interveu Noemí conciliadora_.
O que ocorre é que se aburre un pouco e o seu talante inquieto non resiste ben este illamento.
Por iso, cando Novaxildo enviuvou, convideino a vivir aquí, para que Norberto tivese preto outro home con quen charlar das súas cousas.
_Das súas cousas, das súas cousas _arremedou o marido_.
Ta, ta, ta.
¡Pero se con este moucho non hai quen charle!
Queda durmido cando un menos o espera, é incapaz de manter a atención cinco minutos seguidos e, por riba, non coñece outro tema que non sexan os seus condenados bechos.
Noemí mente á mantenta.
Desde o primeiro día sabe que non podo aturar a Novaxildo.
¡Charlar!
¡Ha!
¡Quen me dera!
_Sempre fuches un descontento, un protestón _reprochou desgustada Noemí_.
Figúrese vostede que, cando naceu a nosa primoxénita, non a quixo ver até que a criatura tivo seis meses.
Desexaba un neno e, claro, como era unha nena...
Pero o peor foi que, cando naceu o segundo, un neno por fin, se negou a poñerlle un ollo enriba até que tivo un ano porque non era unha nena.
E así cos catro primeiros.
Dígolle que só lle atinei co gusto en canto empecei a parir xemelgos, neno e nena de cada vez.
Entón non lle quedou máis remedio que buscar outra escusa, e o ingrato, cando xa iamos polo décimo segundo, díxome que a el, en realidade, os nenos non lle gustaban, que eran unha molestia.
Do desgusto que levei perdín os dous novos que portaba no ventre.
_Non crea a metade do que conta esta vella esaxerada _Norberto inclinouse cara a Ulises procurando a súa complicidade_.
Os nenos deixáronme de gustar e empezáronme a encher cando ateigaron a casa de choros e de berros.
Érame imposible concentrarme en nada porque non había un só minuto de silencio.
Nin estes grosos muros abondaban para peneirar as súas agudas gargalladas e os seus aínda máis agudos chíos de rata.
¿Vostede non ten fillos?
Non, ¡como vai ter tan noviño!
Pois antes de os ter, pénseo ben, porque logo cómpre amolarse.
Ulises non saía do seu asombro ante unhas confidencias que en ningún momento buscara, pero escoitaba con profunda atención, máis que nada porque non lle quedaba outro remedio.
O bandullo baleiro doeuse do abandono ao que estaba sometido lembrándolle, cun escandaloso queixume, que non o agarimaba desde o mediodía.
Decatouse de que os tres o miraban en silencio e sentiuse na obriga de achegar algo, sobre todo porque non lle aquecía nada a idea de semellar descortés cuns anciáns tan... singulares;
xusto ía comezar a falar, cando Novaxildo, de socato nervioso, lle quitou a palabra da boca.
_Pois si _continuou Noemí prendida dos recordos_, os nenos eran un fastío, un verdadeiro fastío.
¡E como comían os condenados!
Cumpría unha xovenca cada trimestre para mantelos.
Agora xa non comen, non.
_¿Que non tiveches nada que ver?
¡Por favor!
Hai que ser hipócrita _Noemí, exasperada, quitoulle a palabra sen miramentos_.
El estaba feliz pensando no herdo que lle ía caer _explicoulle a Ulises con toda a elocuencia da que era capaz_, por iso non fixo ningún melindre cando tiña que soterrar algún no xardín.
Cunha axilidade insospeitada, coma se flotasen, os tres anciáns achegaron as butacas á de Ulises e rodeárono con ollos acugulados de esperanzas.
Foi Novaxildo quen se encargou de contarlle polo miúdo o que cumpría facer.
_Estaste perdendo, querido _Noemí acariñoulle unha man con dozura_.
Anda obsesionado cos tigres do trigal, o pobre.
Cando se pon así, é capaz de ganduxar palabras e palabras dese tipo durante horas.
Xa continúo eu, ¿si? _semellou respirar profundo e dirixiuse de novo ao estarrecido Ulises_.
Eles saben que o único que pode liberarnos dos seus espantosos laios é unha voz humana, unha voz real, ¿entende?
Trátase de que vostede nos diga algo, fale connosco coma un amigo;
pode contarnos, por exemplo, como chegou até aquí.
Aínda non mo explico e próeme a curiosidade.
Se non o deixamos falar antes foi porque tiña que facelo a unha hora determinada, ¿entende?, a hora décimo terceira.
Axudaranos, ¿verdade?
Temos tantas ganas de abandonar esta casa tan húmida e tan fría e de deixar de oír os berros dos cativos...
Calquera incógnita será mellor ca esta cantarela sen fin.
Algunhas noites, ¿sabe vostede?, nin sequera podemos falar entre nós porque os choros e os laios son tan intensos que non nos escoitamos.
¿Vostede non os oe?,
¿non os ve?
Están aí, axexantes tras os vidros das fiestras.
E así día tras día, semana tras semana, ano tras ano...
Sentímonos ao bordo das nosas forzas.
¿Comprende?
¿Eh?
¿Que nos conta?
Cóntenos algo, por favor;
a hora vai pasando...
E Ulises, o excursionista extraviado no bosque, cunha secura tan mesta na gorxa que lle impedía articular palabra, sentiu o terceiro arrepío da noite.
_Madre, non me gustaría que a interesada soubese que fun eu quen...
O hábito negro axitouse de xeito imperceptible cando a monxa saíu do despacho.
A Madre Superiora quedaría moi sorprendida, e até experimentaría algo máis ca desagrado, se puidese ver o estraño sorriso que animaba a faciana daquela irmá en Cristo ao dirixirse esta á súa cela para agardar a xuntanza.
O toque de angelus reuniu ao mediodía as compoñentes da comunidade na capela do convento.
Os venres, tras estes rezos, as monxas expoñían cadansúas faltas ante as demais e facían penitencia polos pecados cometidos.
A Madre Superiora disimulaba moi ben a impaciencia que sentía e ninguén, agás sor Madalena, sospeitaba as revelacións que terían lugar en breve.
Sor Mafalda e sor Manuela, ambas as dúas anciás ensumidas pola moita idade e variados achaques, confesaron en público que, cada vez máis acotío, quedaban durmidas durante as oracións e, a pesar de que a primeira tentara evitar esa grave falta cun cilicio que lle rodeaba o van, afixérase ás picadas de tal modo que seguía a adormecer coas ladaíñas.
¿Que podía facer?
A segunda castigara a súa feble carne cun látego de sete puntas e, sempre que lle sobreviña o desagradable sopor, fería os ombreiros na soidade da cela para que a dor lle lembrase a consideración debida aos santos, á Santísima Virxe e a Noso Señor.
Todo en van.
¿Que debía facer?
_Ben, irmás.
¿Algunha máis desexa compartir connosco as súas faltas?
Aínda temos tempo e gustaríame que a fe e a confianza na comunidade prevalecesen por riba de calquera outra consideración.
O sufrimento solitario non serve de moito e todas xuntas poderemos combater mellor asuntos que, se cadra, unha soa considere invencibles.
A pesar de que a Madre Superiora procurara imprimir á súa voz un ton suave, mesmo tenro, o silencio máis absoluto foi a única resposta.
Sor María da Consolación non esperaba aquilo.
Tampouco sor Madalena esperaba que a reunión se disolvese sen entrar no tema que lle confiara á mañá no despacho e experimentou algo semellante á frustración cando as monxas se espallaron polo convento para atender cadansúas tarefas.
Ela supuxera que a Madre acusaría en público a sor Mónica.
¿Por que non o fixera?
Axeonllada no reclinatorio, ante o altar de Cristo crucificado, a Madre Superiora rezou coa gran fe que Deus lle concedera pregando que lle abrise a mente para saber como debía actuar.
Apoiou o queixo nos dedos cruzados, pechou os ollos e concentrouse nas palabras sagradas.
Sentíase perdida por primeira vez en moito tempo.
¿Fixera ben ao manter en segredo...?
¿Mandaría chamar a sor Mónica?
¿Debería ela dar o primeiro paso?
A Madre Superiora ergueuse máis tranquila, reconfortada, e ollou a imaxe de Cristo con gratitude.
Sabía que sempre podería confiar nel e o seu corazón bateu con forza rebosante de amor.
Sentou na cadeira de brazos e premeu o timbre que avisaba a irmá leiga.
_Sor Maura, por favor, dígalle a sor Mónica que desexo vela.
_Madre, sor Mónica xa está fóra agardando para falar con vostede.
¿Fágoa pasar?
_Madre Superiora _empezou cunha voz rouca na que latexaban as bágoas_, creo que... alguén nesta comunidade me está sometendo a unha... persecución.
_¿A unha persecución? _sobresaltouse a Superiora_.
¿Que quere dicir?
E sor Mónica, entre saloucos de angustia, contoulle a sor María da Consolación que non podía facer nada sen que outra irmá, sempre a mesma, a observase con insistencia;
nin sequera no cuarto de baño estaba libre dos seus ollos inquisitivos e acusadores, coma se ela tivese cometido un pecado que descoñecía.
Se saía da súa cela, estaba ante a porta;
se entraba no refectorio, tíñaa á beira;
se se dirixía á horta, non fallaba a súa presenza;
se axudaba na cociña, atopábaa ao outro lado da mesa..., e a ela esas coincidencias xa non lle parecían tales e, se a situación se prolongaba, os nervios íanlle estoupar...
Sor Mónica mirou agradecida a súa superiora e o tormento interior que a axitaba calmou de súpeto.
Por uns intres a vella amizade volveu unilas e a monxa atreveuse a facerlle unha confidencia que xa lle pesaba na alma.
